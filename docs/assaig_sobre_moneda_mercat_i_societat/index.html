<!DOCTYPE html>
<html lang="en" itemscope itemtype="http://schema.org/WebPage">
  <head>
    

  <meta charset="utf-8" />
  <meta http-equiv="X-UA-Compatible" content="IE=edge">
  <meta name="viewport" content="width=device-width, initial-scale=1.0, maximum-scale=1.0">

 


      <title>Assaig sobre moneda, mercat i societat - </title>

  <meta name="description" content="Magdalena Grau i Figueras - Agustí Chalaux i de Subirà">
  <meta name="author" content="Miquel Chicano i Colodrero"/><script type="application/ld+json">
{
    "@context": "http://schema.org",
    "@type": "WebSite",
    "name": "Escola Horace Finaly",
    
    "url": "https:\/\/miquelinux.github.io\/ca"
}
</script><script type="application/ld+json">
{
  "@context": "http://schema.org",
  "@type": "Organization",
  "name": "",
  "url": "https:\/\/miquelinux.github.io\/ca"
  
  
  
  
}
</script>
<script type="application/ld+json">
{
  "@context": "http://schema.org",
  "@type": "BreadcrumbList",
  "itemListElement": [{
        "@type": "ListItem",
        "position": 1,
        "item": {
          "@id": "https:\/\/miquelinux.github.io\/ca",
          "name": "home"
        }
    },{
        "@type": "ListItem",
        "position": 3,
        "item": {
          "@id": "https:\/\/miquelinux.github.io\/ca\/docs\/assaig_sobre_moneda_mercat_i_societat\/",
          "name": "Assaig sobre moneda, mercat i societat"
        }
    }]
}
</script><script type="application/ld+json">
{
  "@context": "http://schema.org",
  "@type": "Article",
  "author": {
    "name" : "Miquel Chicano i Colodrero"
  },
  "headline": "Assaig sobre moneda, mercat i societat",
  "description" : "Assaig sobre moneda, mercat i societat Download\nMagdalena Grau i Figueras\nAgustí Chalaux i de Subirà\nLlibre on es proposa un nou model econòmic i polític basat en un mercat transparent i responsable, la minimització del poder sobre les persones i la creació d\u0026rsquo;una societat amb menys misèria i corrupció.\nCol·lecció: Bullae 2 - 5a edició: Barcelona, 19 de maig de 2020\nDescarregar: A4 - (1.0 MB)\nMkDocs en altres idiomes: Català English Español",
  "inLanguage" : "en",
  "wordCount":  47788 ,
  "datePublished" : "1995-05-19T00:00:00",
  "dateModified" : "1995-05-19T00:00:00",
  "image" : "https:\/\/miquelinux.github.io\/ca\/img\/avatar-icon.jpg",
  "keywords" : [ "Assaig sobre moneda, mercat i societat, Horace Finaly, Llibres" ],
  "mainEntityOfPage" : "https:\/\/miquelinux.github.io\/ca\/docs\/assaig_sobre_moneda_mercat_i_societat\/",
  "publisher" : {
    "@type": "Organization",
    "name" : "https:\/\/miquelinux.github.io\/ca",
    "logo" : {
        "@type" : "ImageObject",
        "url" : "https:\/\/miquelinux.github.io\/ca\/img\/avatar-icon.jpg",
        "height" :  60 ,
        "width" :  60
    }
  }
}
</script>

<meta property="og:title" content="Assaig sobre moneda, mercat i societat" />
<meta property="og:description" content="Magdalena Grau i Figueras - Agustí Chalaux i de Subirà">
<meta property="og:image" content="https://miquelinux.github.io/ca/img/avatar-icon.jpg" />
<meta property="og:url" content="https://miquelinux.github.io/ca/docs/assaig_sobre_moneda_mercat_i_societat/" />
<meta property="og:type" content="website" />
<meta property="og:site_name" content="Escola Horace Finaly" />

  <meta name="twitter:title" content="Assaig sobre moneda, mercat i societat" />
  <meta name="twitter:description" content="Magdalena Grau i Figueras - Agustí Chalaux i de Subirà">
  <meta name="twitter:image" content="https://miquelinux.github.io/ca/img/avatar-icon.jpg" />
  <meta name="twitter:card" content="summary_large_image" />
  <meta name="twitter:site" content="@username" />
  <meta name="twitter:creator" content="@username" />
  <link href='https://miquelinux.github.io/ca/img/favicon.ico' rel='icon' type='image/x-icon'/>
  <meta name="generator" content="Hugo 0.122.0">
  <link rel="alternate" href="https://miquelinux.github.io/ca/index.xml" type="application/rss+xml" title="Escola Horace Finaly"><link rel="stylesheet" href="https://cdn.jsdelivr.net/npm/katex@0.16.7/dist/katex.min.css" integrity="sha384-3UiQGuEI4TTMaFmGIZumfRPtfKQ3trwQE2JgosJxCnGmQpL/lJdjpcHkaaFwHlcI" crossorigin="anonymous">
  <link rel="stylesheet" href="https://use.fontawesome.com/releases/v5.5.0/css/all.css" integrity="sha384-B4dIYHKNBt8Bc12p+WXckhzcICo0wtJAoU8YZTY5qE0Id1GSseTk6S+L3BlXeVIU" crossorigin="anonymous">
  <link rel="stylesheet" href="https://cdn.jsdelivr.net/npm/bootstrap@3.4.1/dist/css/bootstrap.min.css" integrity="sha384-HSMxcRTRxnN+Bdg0JdbxYKrThecOKuH5zCYotlSAcp1+c8xmyTe9GYg1l9a69psu" crossorigin="anonymous"><link rel="stylesheet" href="https://miquelinux.github.io/ca/css/main.css" /><link rel="stylesheet" href="https://fonts.googleapis.com/css?family=Lora:400,700,400italic,700italic" />
  <link rel="stylesheet" href="https://fonts.googleapis.com/css?family=Open+Sans:300italic,400italic,600italic,700italic,800italic,400,300,600,700,800" />
  <link rel="stylesheet" href="https://miquelinux.github.io/ca/css/highlight.min.css" /><link rel="stylesheet" href="https://miquelinux.github.io/ca/css/codeblock.css" /><link rel="stylesheet" href="https://cdnjs.cloudflare.com/ajax/libs/photoswipe/4.1.2/photoswipe.min.css" integrity="sha384-h/L2W9KefUClHWaty3SLE5F/qvc4djlyR4qY3NUV5HGQBBW7stbcfff1+I/vmsHh" crossorigin="anonymous">
  <link rel="stylesheet" href="https://cdnjs.cloudflare.com/ajax/libs/photoswipe/4.1.2/default-skin/default-skin.min.css" integrity="sha384-iD0dNku6PYSIQLyfTOpB06F2KCZJAKLOThS5HRe8b3ibhdEQ6eKsFf/EeFxdOt5R" crossorigin="anonymous">


  </head>
  <body>
    <nav class="navbar navbar-default navbar-fixed-top navbar-custom">
  <div class="container-fluid">
    <div class="navbar-header">
      <button type="button" class="navbar-toggle" data-toggle="collapse" data-target="#main-navbar">
        <span class="sr-only">Toggle navigation</span>
        <span class="icon-bar"></span>
        <span class="icon-bar"></span>
        <span class="icon-bar"></span>
      </button>
      <a class="navbar-brand" href="https://miquelinux.github.io/ca">Escola Horace Finaly</a>
    </div>

    <div class="collapse navbar-collapse" id="main-navbar">
      <ul class="nav navbar-nav navbar-right">
        
          
            <li>
              <a title="Portada" href="/ca/portada">Portada</a>
            </li>
          
        
          
            <li>
              <a title="Docs" href="/ca/docs">Docs</a>
            </li>
          
        
          
            <li>
              <a title="Tags" href="/ca/tags">Tags</a>
            </li>
          
        
          
            <li class="navlinks-container">
              <a class="navlinks-parent">Archive.org</a>
              <div class="navlinks-children">
                
                  <a href="https://web.archive.org/web/20211204064438/http://ca.finaly.org/index.php/Portada">Català</a>
                
                  <a href="https://web.archive.org/web/20211129151511/http://de.finaly.org/index.php/Hauptseite">Deutsch</a>
                
                  <a href="https://web.archive.org/web/20220121212914/http://en.finaly.org/index.php/Main_Page">English</a>
                
                  <a href="https://web.archive.org/web/20211204072849/http://es.finaly.org/index.php/Portada">Español</a>
                
                  <a href="https://web.archive.org/web/20211201190339/http://eo.finaly.org/index.php/%C4%88efpa%C4%9Do">Esperanto</a>
                
                  <a href="https://web.archive.org/web/20211129144334/http://fr.finaly.org/index.php/Accueil">Français</a>
                
                  <a href="https://web.archive.org/web/20211119042127/http://it.finaly.org/index.php/Pagina_principale">Italiano</a>
                
                  <a href="https://web.archive.org/web/20211130091239/http://ro.finaly.org/index.php/Pagina_principal%C4%83">Română</a>
                
              </div>
            </li>
          
        
          
            <li class="navlinks-container">
              <a class="navlinks-parent">Samples</a>
              <div class="navlinks-children">
                
                  <a href="/ca/post/bigimg-sample">Big Image Sample</a>
                
                  <a href="/ca/post/math-sample">Math Sample</a>
                
                  <a href="/ca/post/code-sample">Code Sample</a>
                
              </div>
            </li>
          
        

        

        
      </ul>
    </div>

    
      <div class="avatar-container">
        <div class="avatar-img-border">
          <a title="Escola Horace Finaly" href="https://miquelinux.github.io/ca">
            <img class="avatar-img" src="https://miquelinux.github.io/ca/img/avatar-icon.jpg" alt="Escola Horace Finaly" />
          </a>
        </div>
      </div>
    

  </div>
</nav>




    


<div class="pswp" tabindex="-1" role="dialog" aria-hidden="true">

<div class="pswp__bg"></div>

<div class="pswp__scroll-wrap">
    
    <div class="pswp__container">
      <div class="pswp__item"></div>
      <div class="pswp__item"></div>
      <div class="pswp__item"></div>
    </div>
    
    <div class="pswp__ui pswp__ui--hidden">
    <div class="pswp__top-bar">
      
      <div class="pswp__counter"></div>
      <button class="pswp__button pswp__button--close" title="Close (Esc)"></button>
      <button class="pswp__button pswp__button--share" title="Share"></button>
      <button class="pswp__button pswp__button--fs" title="Toggle fullscreen"></button>
      <button class="pswp__button pswp__button--zoom" title="Zoom in/out"></button>
      
      
      <div class="pswp__preloader">
        <div class="pswp__preloader__icn">
          <div class="pswp__preloader__cut">
            <div class="pswp__preloader__donut"></div>
          </div>
        </div>
      </div>
    </div>
    <div class="pswp__share-modal pswp__share-modal--hidden pswp__single-tap">
      <div class="pswp__share-tooltip"></div>
    </div>
    <button class="pswp__button pswp__button--arrow--left" title="Previous (arrow left)">
    </button>
    <button class="pswp__button pswp__button--arrow--right" title="Next (arrow right)">
    </button>
    <div class="pswp__caption">
      <div class="pswp__caption__center"></div>
    </div>
    </div>
    </div>
</div>


  
  
  






  

  <header class="header-section ">
    
    
    <div class="intro-header no-img">
      <div class="container">
        <div class="row">
          <div class="col-lg-8 col-lg-offset-2 col-md-10 col-md-offset-1">
            <div class="docs-heading">
              
                <h1>Assaig sobre moneda, mercat i societat</h1>
              
              
                <hr class="small">
              
              
                
                  <h2 class="docs-subheading">Magdalena Grau i Figueras - Agustí Chalaux i de Subirà</h2>
                
              
              
            </div>
          </div>
        </div>
      </div>
    </div>
  
  </header>


    
<div class="container" role="main">
  <div class="row">
    <div class="col-lg-8 col-lg-offset-2 col-md-10 col-md-offset-1">
      <article role="main" class="blog-post">
        <!-- raw HTML omitted -->
<!-- raw HTML omitted -->
<!-- raw HTML omitted -->
<h2 id="assaig-sobre-moneda-mercat-i-societat">Assaig sobre moneda, mercat i societat</h2>
<p><a href="https://www.finaly.org/docs/ca/pdf/Assaig_sobre_moneda_mercat_i_societat.pdf" title="Pdf">Download</a></p>
<p><!-- raw HTML omitted --><!-- raw HTML omitted --></p>
<p><!-- raw HTML omitted -->Magdalena Grau i Figueras<!-- raw HTML omitted --></p>
<p><a href="/docs/./Agusti_Chalaux_i_de_Subira.md">Agustí Chalaux i de Subirà</a></p>
<p>Llibre on es proposa un nou model econòmic i polític basat en un mercat transparent i responsable, la minimització del poder sobre les persones i la creació d&rsquo;una societat amb menys misèria i corrupció.</p>
<p><strong>Col·lecció:</strong> <em>Bullae</em> <strong>2</strong> - 5a edició: Barcelona, 19 de maig de 2020</p>
<p>Descarregar: <img src="./_icons/pdf.png" alt="" title="Pdf"> <a href="https://www.finaly.org/docs/ca/pdf/Assaig_sobre_moneda_mercat_i_societat.pdf" title="Pdf"><!-- raw HTML omitted -->A4<!-- raw HTML omitted --></a> - (1.0 MB)</p>
<p>MkDocs en altres idiomes: <img src="./_icons/translation.png" alt="" title="Wiki en altres idiomes"> <a href="https://finaly.org/mkdocs/ca/Assaig_sobre_moneda_mercat_i_societat" title="Wiki: Assaig sobre moneda, mercat i societat"><!-- raw HTML omitted -->Català<!-- raw HTML omitted --></a> <a href="https://en.finaly.org/index.php/Essay" title="Wiki: Essay on currency, market and society"><!-- raw HTML omitted -->English<!-- raw HTML omitted --></a> <a href="https://es.finaly.org/index.php/Ensayo" title="Wiki: Ensayo sobre moneda, mercado y sociedad"><!-- raw HTML omitted -->Español<!-- raw HTML omitted --></a></p>
<p>Wiki en altres idiomes: <img src="./_icons/Wiki.png" alt="" title="Wiki en altres idiomes"> <a href="https://ca.finaly.org/index.php?title=Assaig" title="Wiki: Assaig sobre moneda, mercat i societat"><!-- raw HTML omitted -->Català<!-- raw HTML omitted --></a> <a href="https://en.finaly.org/index.php/Essay" title="Wiki: Essay on currency, market and society"><!-- raw HTML omitted -->English<!-- raw HTML omitted --></a> <a href="https://es.finaly.org/index.php/Ensayo" title="Wiki: Ensayo sobre moneda, mercado y sociedad"><!-- raw HTML omitted -->Español<!-- raw HTML omitted --></a></p>
<p><strong>Llicència:</strong> <a href="httpss://creativecommons.org/licenses/by-sa/4.0/deed.ca">Creative Commons Reconeixement-CompartirIgual 4.0</a>  <img src="./_icons/Logo_CC.png" alt=""></p>
<hr>
<br />

<h4 id="collecció-bullae-2"><strong>Col·lecció <em>Bullae</em> 2</strong></h4>
<br />

<h2 id="pròleg-lluís-maria-xirinacs"><strong>Pròleg: Lluís Maria Xirinacs</strong></h2>
<h3 id="escola-horace-finaly"><strong>Escola Horace Finaly</strong></h3>
<!-- raw HTML omitted -->
<p><a href="https://www.finaly.org/"><em>https://www.finaly.org</em></a></p>
<br />

<h3 id="consell-de-redacció"><strong>Consell de redacció:</strong></h3>
<!-- raw HTML omitted -->
<p><strong>Col·lecció <em>Bullae</em> 2</strong></p>
<p>1a edició: <em>Barcelona 1984</em>.</p>
<p>© <strong>Centre d&rsquo;Estudis Joan Bardina</strong></p>
<p>2a edició: <em>Barcelona, 19 de maig de 1995</em>.</p>
<p>3a edició: <em>Barcelona, 19 de juliol de 1997</em>.</p>
<p>4a edició: <em>Barcelona, 28 de juliol de 2007.</em></p>
<p>5a edició: <em>Barcelona, 19 de maig de 2020.</em></p>
<p>© <strong>Magdalena Grau Figueras</strong></p>
<p>© <strong>Agustí Chalaux de Subirà</strong></p>
<p>© Propietat d&rsquo;aquesta edició: Publicacions de l&rsquo;<strong>Escola Horace Finaly</strong></p>
<p><strong>Llicència:</strong> <a href="https://creativecommons.org/licenses/by-sa/4.0/deed.ca">Creative Commons Reconeixement-CompartirIgual 4.0</a>  <img src="./_icons/Logo_CC.png" alt=""></p>
<p><a href="https://www.finaly.org/"><strong>https://www.finaly.org</strong></a> - E-correu: <a href="mailto:escola.finaly@gmail.com">escola.finaly@gmail.com</a></p>
<p><strong>Disseny: Miquel Chicano</strong></p>
<br />

<h3 id="les-bullae"><strong>Les <em>bullae</em></strong></h3>
<p><img src="/static/../_imatges/Bulla.jpg" alt="" title="Bulla"></p>
<!-- raw HTML omitted -->
<p>Les <em>bullae</em> eren en els mil·lennis V-IV aC el que avui dia en diem «factura-xec» (albarà conformat, factura acceptada i xec tirat pel client); eren unes bosses d&rsquo;argila, més o menys esfèriques, plenes de diferents figuretes de fang com a moneda representativa, i segellades en l&rsquo;exterior com a símbol de les transaccions comercials, en el context d&rsquo;un complex sistema de comptabilitat, i que podem considerar com l&rsquo;antecedent de les famoses tauletes cuneïformes, i per tant de l&rsquo;escriptura. Segons totes les enciclopèdies, el Temple vermell d&rsquo;Uruk, el banc sumeri més antic per ara que coneixem arqueològicament, té arxius bancaris complets durant 200 anys (3400 a 3200 aC).</p>
<br />

<h2 id="magdalena-grau-i-figueras">Magdalena Grau i Figueras</h2>
<p><strong>Magdalena Grau i Figueras</strong> va néixer a Barcelona, el dia 1 de novembre
del 1959. És llicenciada en Pedagogia i Economia per la Universitat de
Barcelona i treballa al Departament d&rsquo;Ensenyament de la Generalitat. Ha
estat secretària de l&rsquo;Agustí Chalaux (1980-84) i és sòcia fundadora del
Centre d&rsquo;Estudis Joan Bardina (1984) i de l&rsquo;Escola Horace Finaly (1995).
Interessada pels models econòmics proposats per Agustí Chalaux i per les
seves possibles simulacions teòriques dins d&rsquo;un sistema d&rsquo;economia
global ha publicat diversos llibres i estudis, entre d&rsquo;altres
<em>Introducció al Sistema General</em>, <em>Què és el diner?</em>, <em>Moneda telemàtica
i estratègia de mercat</em> i <em>Assaig sobre moneda, mercat i societat</em>.</p>
<br />

<h2 id="agustí-chalaux-i-de-subirà">Agustí Chalaux i de Subirà</h2>
<p><strong>Agustí Chalaux i de Subirà</strong> (Sant Genis dels Agudells, 1911 -
Barcelona, 2006) va néixer el 19 de juliol de 1911 a Sant Genís dels
Agudells, un poblet rural del Collserola que acabava de ser annexionat a
la ciutat de Barcelona. Era fill d&rsquo;un industrial francès, propietari
d&rsquo;una fàbrica de tints del Poblenou. Mentre estudiava batxillerat a
França, al 14 anys va conèixer fortuïtament el banquer Horace Finaly,
president de la Banca de París i dels Països Baixos. Es va establir una
amistat especial entre tots dos i, durant més de deu anys, van reunirse
periòdicament per parlar de política i economia. Es llicenciat en
Química per l&rsquo;Escola de Mulhouse i va treballar a la fàbrica del seu
pare, sobretot durant els anys de la Guerra Civil, acceptat per la CNT
degut a les seves idees llibertàries. Es va exiliar a França l&rsquo;any 1939
i no va poder tornar fins al 1945, gràcies a la seva nacionalitat
francesa. Ha animat nombrosos grups de discussió política i econòmica i,
des de l&rsquo;any 1984 és fundador i president del Centre d&rsquo;Estudis Joan
Bardina i de l&rsquo;Escola Horace Finaly (1995). L&rsquo;obra d&rsquo;Agustí Chalaux és
fruit de més de cinquanta anys de recerca i −encara que aparentment
desordenada i sovint no escrita o perduda− ha estat estudiada i
sintetitzada en diferents documents per ell i els seus col·laboradors.</p>
<h2 id="índex">==Índex==</h2>
<p>???+ note &ldquo;Taula de continguts&rdquo;</p>
<pre><code>[TOC]
</code></pre>
<p><br />

<br />
</p>
<h2 id="contraportada"><strong>CONTRAPORTADA</strong></h2>
<p>La idea de la moneda com a informació circulant i del sistema monetari
com a sistema d&rsquo;informació no és nova; però sí que podem dir que se li
ha prestat poca atenció, i que les conseqüències d&rsquo;aquest plantejament
no s&rsquo;han dut fins al final. Tenint en compte la gran importància de la
informaciò en els nostres dies, creiem que aquest oblit és molt greu:
ens cal, doncs, fer una revisió a fons del tema. Aquest serà l&rsquo;objectiu
del present estudi.</p>
<p>Tot i que partirem de l&rsquo;estudi i anàlisi dels sistemes monetaris,
per tal de proposar-ne una reforma important, en darrer terme, allò que
més ens interessa són les realitats socials que poden derivar-se
d&rsquo;aquesta reforma. El nostre interès, doncs, no se centra tant en la
mercologia com en la sociologia; i, encara més, en l&rsquo;art política.</p>
<p>Ara bé, per tal que les relacions de l&rsquo;home amb la natura canviïn de
sentit, passin de l&rsquo;actual orientació possessiva i destructiva a una
orientació de respecte i admiració, cal un canvi radical de mentalitat,
que requereix temps, i que no es pot improvisar per llei. És aquí que
les estructures socials llibertàries poden ajudar a accel·lerar el
procés. Una societat clara i transparent, monetàriament
responsabilitzada, amb molt de temps lliure, amb abundància productiva
i amb una gran solidaritat comunitària envers els que la necessiten, és
una societat que no posa traves a les idees, als experiments socials,
que no condiciona les mentalitats sinó que les deixa lliures i les ajuda
en les seves iniciatives, i que, per tant, promou la mutació i la
transformació social.</p>
<p><br />

<br />
</p>
<h2 id="pròleg-1a-edició"><strong>PRÒLEG 1a edició</strong></h2>
<p>Aquest assaig està dirigit especialment a tots aquells investigadors
socials que cerquen vies analítiques alternatives en l&rsquo;estudi de
l&rsquo;actual panorama nacional i internacional.</p>
<p>En tant que assaig, resumeix densament, potser fins i tot excessivament,
tot un conjunt de propostes en diferents àmbits de la vida econòmica,
política i social. No és doncs ni un llibre de divulgació, ni un tractat
complet. Es tracta simplement d&rsquo;una exposició mínimament tècnica i
sistemàtica, escrita per a recollir crítiques i col·laboracions. La
reflexió que proposem suscita múltiples interrogants, tant des del
punt de vista de la teoria com del de la seva aplicació pràctica en la
vida política, social, nacional, individual, econòmica, ecològica&hellip;
És precisament la recerca de la formulació d&rsquo;aquests interrogants, i la
possible col·laboració d&rsquo;especialistes individuals i col·lectius, un
dels objectius d&rsquo;aquest assaig.</p>
<p>El Centre d&rsquo;Estudis Joan Bardina porta molts anys analitzant −amb molt
pocs mitjans− els fenòmens socials més evidents i més preocupants, i
cercant propostes concretes que, dins d&rsquo;un nou marc de referència,
puguin ésser viables, sense necessitat de canvis socials discontinus.</p>
<p>Us agrairem tots els suggeriments i totes les crítiques que ens vulgueu
adreçar; el nostre agraïment serà més gran com més objectivament severa
serà la crítica.</p>
<p><em>1a edició Barcelona, maig de 1984</em></p>
<p><br />

<br />
</p>
<h2 id="pròleg-2a-edició"><strong>PRÒLEG 2a edició</strong></h2>
<p>La inspiració, l&rsquo;alè, l&rsquo;esperit fou <a href="Horace_Finaly.md">Horace Finaly</a>, jueu hongarès,
emigrat a França, president del Banc de París i dels Països Baixos, gran
banquer, erudit, humanista, filòsof, lector dels clàssics grecs en
l&rsquo;idioma original, dipositari de velles i sàvies tradicions
platòniques. Ell dóna el nom a l&rsquo;Escola que edita aquest llibre.</p>
<p><img src="/static/../_imatges/Horace_Finaly.jpg" alt="" title="Horace Finaly">
<!-- raw HTML omitted --><!-- raw HTML omitted --></p>
<p>La clarividència, el rigor, l&rsquo;estructura, les dues o tres intuïcions
genials i els cents de solucions i propostes ingenioses afegides, com
la carroceria a un motor d&rsquo;un Mercedes, tota una vida dedicada, més de
tres quarts de segle, a perfilar un sistema general econòmic, social i
polític, en l&rsquo;àmbit dels fenòmens i una incommovible fe en l&rsquo;àmbit de la
transcendència. Això és obra d&rsquo;<a href="Agusti_Chalaux_i_de_Subira.md">Agustí Chalaux</a>.</p>
<p>La feina amorosa, competent, ordenada, precisa de redacció d&rsquo;aquesta
obra correspon a Magda Grau. La vaig conéixer en una reunió als
caputxins de l&rsquo;Ajuda, al barri de Ciutat Vella de Barcelona. Cada
setmana aquells adolescents s&rsquo;aplegaven lliurement per escoltar
astorats la paraula viva del mestre, d&rsquo;<a href="Agusti_Chalaux_i_de_Subira.md">Agustí Chalaux</a>. Ella perseverà.
Posà en forma de llibre, aquest llibre, allò que l&rsquo;Agustí deia i que
altres vam escoltar i vam intentar fixar en primeres redaccions més
imperfectes.</p>
<p>En aquests curts primers rengles d&rsquo;aquest escrit no resisteixo a posar
en el paper les, per a mi, tres intuïcions fonamentals de
<a href="Horace_Finaly.md">Finaly</a>-<a href="Agusti_Chalaux_i_de_Subira.md">Chalaux</a>:</p>
<p>1. La moneda, a més d&rsquo;un títol de dret a la possessió d&rsquo;uns béns d&rsquo;un
valor determinat, és la informació necessària per a poder exigir totes
les responsabilitats socials rellevants, si la moneda és explicativa
del que s&rsquo;ha comprat i venut amb ella.</p>
<p>2. Aquesta moneda responsable permet una comptabilitat general d&rsquo;una
comunitat geopolítica determinada i detectarà, fora d&rsquo;excepcions
catastròfiques, una plusvàlua insospitada de tipus social, independent
de la plusvàlua privada generada per les empreses.</p>
<p>3. Aquesta plusvàlua, avui amagada, és robada per privats i cal que
sigui administrada per l&rsquo;estat democràtic, en nom de la comunitat
esmentada, per finançar la vida, la seguretat social i totes les
professions vocacionals (mestres, metges, sacerdots, polítics, jutges,
artistes&hellip;) i per creditar la compra de tots els excedents de
producció útils per a millor producció.</p>
<p>          Meditem-ho!
<br />
</p>
<p><strong>Lluís Maria Xirinacs</strong></p>
<p>Ex-senador i fundador de l&rsquo;Estudi General</p>
<p>Filòsof globalista que ha aprofundit en nous models sòcio-econòmics</p>
<p><em>2a edició Barcelona, 19 de maig de 1995</em></p>
<p><br />

<br />
</p>
<h2 id="presentació"><strong>PRESENTACIÓ</strong></h2>
<p>El nostre univers visual, en qualsevol dels fets que en la nostra
societat transcorren amb ús de moneda, és molt restringit, i està molt
per sota del que actualment permetrien les tecnologies agrupades sota
el nom conjunt de telemàtica.</p>
<p>En referència a qualsevol fenomen monetari, ningú −ni el polític, ni el
jutge&hellip; ni l&rsquo;empresari, ni el responsable d&rsquo;una institució liberal&hellip;
ni l&rsquo;economista, ni el sociòleg&hellip; ni qualsevol modest ciutadà− no pot
actualment saber res d&rsquo;exacte i precís sobre les preguntes clàssiques:
qui?, quan?, com?, perquè?</p>
<p>De cara a l&rsquo;actuació justicial, és evident que mentre no es pugui
contestar aquestes preguntes −i molt especialment la de «qui»−, la
nostra civilització no serà altra cosa que un camp de cultiu
d&rsquo;irresponsables.</p>
<p>De cara a la marxa diària del mercat i de tota la societat, en general,
aquests no podran conèixer un desenvolupament real i ple fins que no
comptin amb un mitjà eficaç per a superar la situació de total
desinformació en què vivim.</p>
<p>Igualment, de cara al coneixement, teòric i pràctic, del mercat i de la
societat, podem dir que aquest no progressarà, ni podrà fer-se
experimental, mentre no existeixi un sistema racional de mesura i
documentació de cada fenomen elemental esdevingut.</p>
<p>Actualment, la informació és un dels elements bàsics en tot afer humà,
fins i tot potser el més bàsic: començant pels plantejaments d&rsquo;alguns
biòlegs actuals, que diuen «vida és informació» (la informació
continguda en els gens), i acabant per les modernes tecnologies
informàtiques, de tractament artificial de la informació rigorosament
codificada, sense informació adequada no pot desenvolupar-se amb un
mínim d&rsquo;eficàcia cap activitat.</p>
<p>La idea de la moneda com a informació circulant i del sistema monetari
com a sistema d&rsquo;informació no és nova; però sí que podem dir que se li
ha prestat poca atenció, i que les conseqüències d&rsquo;aquest
plantejament no s&rsquo;han dut fins al final. Tenint en compte la gran
importància de la informaciò en els nostres dies, creiem que aquest
oblit és molt greu: ens cal, doncs, fer una revisió a fons del tema.
Aquest serà l&rsquo;objectiu del present estudi.</p>
<p>La circulació monetària revesteix, en l&rsquo;actualitat, dues formes
principals: els bitllets de banc, títols al portador que circulen sense
deixar cap rastre, i que per aquest motiu podem denominar <strong>circulació
anònima-impersonal</strong>; i el diner escriptural o diner bancari, és a dir,
els comptes corrents bancaris i formes similars, que sí que estan
personalitzats, i per aquest motiu parlarem de <strong>circulació
personal-documentada</strong>.</p>
<p>La circulació anònima-impersonal és, per la seva mateixa naturalesa, la
causa de l&rsquo;actual desinformació sobre els fenòmens monetaris; pel que
fa a la circulació personal-documentada, si bé ofereix més garanties
d&rsquo;informació, aquestes s&rsquo;esfondren des del moment que aquest tipus de
circulació es pot convertir, sempre que convingui a l&rsquo;interessat, en
circulació del primer tipus −ja que no és, de fet, sinó una circulació
auxiliar i secundària, derivada de la primera−.</p>
<p>Ens trobem, doncs, que el sistema monetari actual no és un sistema
d&rsquo;informació, sinó, tot el contrari, un sistema desinformatiu.</p>
<p>Per a superar aquesta situació, proposem la substitució d&rsquo;aquestes
dues circulacions actuals, per la circulació d&rsquo;un únic tipus
d&rsquo;intrument monetari, que anomenarem <strong>factura-xec</strong>. La factura-xec
serà plenament personalitzada, i només servirà per a un únic acte
monetari elemental; a més a més, se servirà de la moderna tecnologia
telemàtica (o informàtica a distància), de manera que esdevindrà un
instrument molt àgil i còmode. Amb aquestes característiques
fonamentals, el sistema monetari pot adquirir la qualitat de sistema
d&rsquo;informació, per captació automàtica i continua de les magnituds
monetàries, sobre els fenòmens concrets a elles subjacents.</p>
<p>Una comunitat geopolítica<sup id="fnref:1"><a href="#fn:1" class="footnote-ref" role="doc-noteref">1</a></sup> que posés en pràctica un sistema monetari
com el que proposarem, tindria la possibilitat triple de:</p>
<p>A nivell justicial, disposar de documentació antejusticial precisa, que
permetria de judicar, amb rapidesa, eficàcia i objectivitat, sobre les
responsabilitats personals en qualsevol crim o delicte comès per diner.</p>
<p>A nivell de mercat i de societat total, assolir un desenvolupament
harmoniós i ple, gràcies a la clarificació i informació aportada per
unes estadístiques i analítiques dinàmiques i contínues de tota
l&rsquo;activitat monetària −sense, però, que la informació de tipus
estrictament personalitzat pugui ser coneguda per ningú altre que la
Justícia, i tenint en compte que aquesta no en podrà fer ús si no és
justificadament.</p>
<p>A nivell de la mercologia, disposar finalment d&rsquo;un instrument
mètric-comptable per a la mesura objectiva de tots els fenòmens
elementals del mercat, la qual cosa significa poder convertir l&rsquo;estudi
del mercat en una disciplina veritablement experimental-quantitativa.</p>
<p>Tot i que partirem de l&rsquo;estudi i anàlisi dels sistemes monetaris, per
tal de proposar-ne una reforma important, en darrer terme, allò que més
ens interessa són les realitats socials que poden derivar-se d&rsquo;aquesta
reforma. El nostre interès, doncs, no se centra tant en la mercologia
com en la sociologia; i, encara més, en l&rsquo;art política.</p>
<p>La reforma monetària que proposem és, en ella mateixa i per ella sola,
<strong>èticament neutra</strong>, en el sentit que no és ni bona ni dolenta, sinó
que, com qualsevol altra tecnologia −no oblidem que el sistema monetari
és un instrument tècnic-auxiliar inventat per l&rsquo;home−, la seva possible
bondat o maldat és funció, únicament i exclusiva, de la utilització
que se&rsquo;n faci.</p>
<p>L&rsquo;home construeix molts instruments, coses totalment inertes que
l&rsquo;ajuden en les seves tasques. Però després pot utilitzar-los de
múltiples maneres, en funció d&rsquo;interessos i objectius socials molt
diversos; únicament aquests usos socials poden ser titllats de bons o
dolents, i mai els instruments en ells mateixos.</p>
<p>A partir d&rsquo;aquesta constatació fonamental, podem fer una distinció
clarificadora entre <strong>autopolítica</strong> i <strong>antipolítica</strong>.</p>
<p><strong>Auto</strong> i <strong>Anti</strong> són dos prefixos d&rsquo;origen grec; el primer significa
«mateix, per sí mateix&hellip; espontàniament i expansivament&hellip;»; el
segon significa «contra», però aquí li donarem el matís específic de
«el contrari, deliberadament practicat (del terme que qualifica)».
Davant d&rsquo;un mateix element lingüístic, com és el cas de «política»,
«auto» i «anti» expressaran les dues cares socials del concepte
significat per dit element.</p>
<p>El sistema monetari que proposem d&rsquo;establir serà un instrument molt
potent d&rsquo;informació. I ja és sabut que qui té la informació, el
coneixement, el saber, té també el <strong>poder</strong>, la capacitat d&rsquo;actuar,
dirigir, conduir, elaborar estratègies (mercants, socials,
polítiques&hellip;).</p>
<p>Cal preveure molt bé, doncs, com s&rsquo;utilitzarà aquest instrument. Serà
utilitzat antipolíticament per una minoria, en benefici propi i en
contra dels interessos de la majoria, convertint el poder sobre les
coses en un il·legítim poder sobre les persones? O bé serà utilitzat
autopolíticament, en benefici de tots els membres de la comunitat
geopolítica, amb un eficaç poder sobre les coses dedicat única i
exclusivament al servei de les persones?</p>
<p>Serà la informació reservada a una minoria, o oberta a la totalitat de
la comunitat geopolítica?</p>
<p>Per la nostra banda, ens declarem obertament partidaris d&rsquo;una
utilització autopolítica de la reforma monetària, que comprengui els
següents objectius socials:</p>
<p>a) Donar accés lliure i gratuït, a tots els membres de la comunitat
geopolítica, a tota la informació monetària de tipus
analític-estadístic, i encarregar a la Justícia la protecció de tota
la informació monetària de tipus personal-privat.</p>
<p>b) Donar a tots els membres de la comunitat geopolítica totes les
llibertats fenomèniques concretes que encara els manquen, però que
són possibles en funció del nivell tècnic actual.</p>
<p>c) Donar els seus drets jurídics a tots els membres de la comunitat
geopolítica, i, per començar, donar-los plena igualtat jurídica, sense
cap accepció de persona ni excepció de cosa.</p>
<p>d) Donar benestar creixent al màxim de persones, en funció de l&rsquo;eficàcia
dels sabers de producció material i dels sabers de servei liberal.</p>
<p>e) Donar autopacificació interna i protecció externa eficaces a tots
els pobles acollits en la comunitat geopolítica.</p>
<p>f) I, en el límit de l&rsquo;acció política exterior, cercar sense treva ni
descans la lenta autopacificació entre totes les comunitats
geopolítiques, entre totes les cultures i entre totes les
civilitzacions.</p>
<p>Tots els objectius que acabem d&rsquo;esmentar, poden resumir-se i
concretar-se en dos, en els quals centrarem bona part d&rsquo;aquest assaig.</p>
<p>El primer és la desaparició pacífica de tota mena de poder sobre les
persones, i la seva substitució per uns legítims poder eficaç sobre les
coses i comandament social de les persones, nascudes totes lliures.</p>
<p>Posar això en pràctica implica una reforma a fons dels aparells
estatal, justicial i ètnics-autonòmics. En primer lloc, els membres
respectius d&rsquo;aquests aparells han de ser plenament responsables de llur
actuació, i, doncs, han de passar davant la Justícia al terme de llurs
mandats; en segon lloc, les atribucions de cada òrgan han d&rsquo;estar molt
ben determinades, i limitades al mínim necessari, sempre segons el
principi de subsidiarietat; i, en tercer lloc, la Justícia ha de
gaudir d&rsquo;una plena independència respecte de l&rsquo;Estat.</p>
<p><img src="/static/../_imatges/Wassily_Leontief.jpg" alt="" title="Wassily Leontief">
<!-- raw HTML omitted --><!-- raw HTML omitted --></p>
<p>El segon objectiu és la desaparició pacífica de tota mena de misèria
material o marginació social per raó de diner. Implica, això,
l&rsquo;elaboració d&rsquo;una política de rendes adaptada a les possibilitats que
ofereix el nivell de desenvolupament tecnològic-productiu actual. Que
avui dia és possible de donar diner a tothom, ja no ho pot negar ningú.
Wassily Leontief<sup id="fnref:2"><a href="#fn:2" class="footnote-ref" role="doc-noteref">2</a></sup> afirma: «La història del progrés tecnològic al
llarg dels darrers 200 anys és, essencialment, la història de l&rsquo;espècie
humana fent lentament i constant el seu camí de tornada cap al Paradís.
Però què passaria si de cop ens hi trobéssim? Si se&rsquo;ns oferissin tots
els béns i serveis sense treball, ningú no estaria ocupat. Si no hi ha
ocupació, no hi ha salaris. Per tant, fins que no es formulessin noves
polítiques de rendes, apropiades per a adaptar-se a les noves
condicions tecnològiques, ens moriríem de gana en el Paradís».</p>
<p>Efectivament, els processos de producció material van prescindint, cada
dia més, d&rsquo;un factor que era abans fonamental: el treball humà. Aquest
és un fet que s&rsquo;imposa amb evidència, i davant del qual no podem tancar
els ulls; però cal que ens adonem que no es tracta d&rsquo;un fet negatiu,
sinó d&rsquo;un fet altament positiu: què millor per a l&rsquo;home que
alliberar-se finalment del treball, de la tasca rutinària i sense
al·licient? No cal ser gaire intel·ligent per a comprendre que, si les
màquines produeixen, si <strong>hi ha</strong> producció, <strong>hi ha d&rsquo;haver</strong> també
el diner necessari per a absorbir-la; i si el mercat no genera
espontàniament aquest diner −precisament perquè no hi ha treball−,
llavors és la tasca del polític d&rsquo;<strong>inventar-lo</strong>, i de <strong>repartir-lo</strong>
equitativament, en funció de les necessitats més evidents, tant del
mercat com de la societat. I aquesta tasca del polític no és difícil
d&rsquo;organitzar quan es compta amb un sistema monetari plenament
informatiu.</p>
<p>Però tot això ha de fer-se respectant sempre al màxim, fins i tot
afavorint, la iniciativa privada i la propietat privada dels mitjans de
producció: ja que la història ens ensenya que són precisament aquestes
institucions les responsables de la fecunditat, dinamicitat i progrés
tècnic constant del mercat productiu.</p>
<p>Que ens permeti el lector unes darreres reflexions sobre la reforma del
sistema monetari que proposarem: la substitució dels actuals bitllets
de banc i altres formes auxiliars, per la factura-xec pro-telemàtica i
bipersonal.</p>
<p>Aquesta substitució és molt fàcil de realitzar, tant des del punt de
vista tècnic com des del punt de vista social.</p>
<p>Tècnicament, la telemàtica està ja a punt per a fer possible, en un
termini no massa llarg, la implantació de la factura-xec com a únic
instrument monetari.</p>
<p>Socialment, només cal observar que el sistema monetari és una estructura
abstracta i convencional, exterior a l&rsquo;home, de caràcter
instrumental-auxiliar, per a comprendre que la seva reforma no ha de
provocar ni resistències psicològiques ni transtorns socials de cap
mena. La prova és que ja es comença a utilitzar en diversos països,
també en el nostre, el diner electrònic, −per no parlar de l&rsquo;extensió
ràpida i generalitzada dels comptes corrents−.</p>
<p>Així doncs, la reforma que proposem és, abans que tot, una qüestió de
voluntat política.</p>
<p>La revolució telemàtica és avui, ja, un fet imparable, que afectarà
cada cop més tots els camps de l&rsquo;activitat humana −sempre, però, en
una dimensió auxiliar, no ho oblidem−. Com tota tecnologia, la
telemàtica és, en ella mateixa, neutra, susceptible d&rsquo;utilitzacions
èticament molt diverses. «En espera que sigui efectivament creada una
reglamentació estructurada, la nova tecnologia romandrà sinònim de
centralització, repressió, intrussió, dominació. Llàstima. La
tecnologia no és altra cosa que un instrument per a una major eficàcia.
Certament, els &lsquo;dolents&rsquo; poden oprimir, torturar, espiar i explotar més
i millor que mai. Però alhora, la tecnologia permet a l&rsquo;home
d&rsquo;escoltar, d&rsquo;informar, d&rsquo;ajudar i de protegir el proïsme molt més que
no ho havia mai gosat d&rsquo;imaginar. Torna la vista als cecs, l&rsquo;oïda als
sords, mesura amb precisió, reparteix amb equitat, reeixeix en
operacions quirúrgiques increïblement delicades. Dóna als
disminuïts i a les persones d&rsquo;edat els mitjans per a expressar-se,
desplaçar-se, comunicar-se i conversar amb els altres»<sup id="fnref:3"><a href="#fn:3" class="footnote-ref" role="doc-noteref">3</a></sup>.</p>
<p>La telemàtica implica necessàriament, doncs, o bé una gran esperança per
a tots els pobles de la terra, a condició que s&rsquo;entengui com un
instrument d&rsquo;accés gratuït, dedicat al servei de la llibertat i de la
informació de totes les persones; o bé una gran amenaça de més poder
sobre les persones per part dels poderosos de sempre: poders fàctics,
estatismes, sistemes políciacs, militarismes&hellip;</p>
<p>Concretament, el diner electrònic, si no fem atenció, ens pot conduir
més aviat al despotisme absolut profetitzat per Orwell i Huxley, que no
al món de llibertats concretes que proposem nosaltres. Tal com s&rsquo;està
desenrotllant actualment, el diner electrònic constitueix sistemes
d&rsquo;informació molt parcials i tancats, limitats a uns nuclis privats
molt reduïts.</p>
<p>Per això, cal que una decisió i voluntat autopolítiques siguin
constituïdes ràpidament. Llancem des d&rsquo;aquí una crida a la revolució
de no-violència intel·ligent i activa de tots els pobles de la terra:
perquè allò que és tècnicament possible, esdevindrà realitat concreta
tan aviat com un poble n&rsquo;estigui íntimament convençut. I val més massa
d&rsquo;hora que massa tard.</p>
<p>La crisi de l&rsquo;actual civilització, i les possibilitats alliberadores
d&rsquo;una nova tecnologia, aquest és el repte a què ens enfrontem els
ciutadans d&rsquo;aquestes darreries de segle XX.</p>
<p><br />

<br />
</p>
<h2 id="i-part-cap-a-un-sistema-monetari-racional"><strong>I PART. CAP A UN SISTEMA MONETARI RACIONAL</strong></h2>
<br />

<h3 id="introducció"><strong>INTRODUCCIÓ</strong></h3>
<p>Aquesta Primera Part del nostre assaig se situa dintre de la disciplina
que anomenem mercologia, és a dir, «ciència del mercat»; i, més
concretament, està dedicada a l&rsquo;estudi dels sistemes monetaris, amb la
voluntat d&rsquo;aconseguir una objectivació màxima del tema.</p>
<p>Però els sistemes monetaris, en tant que realitat social, no natural, i,
a més a més, totalment <strong>inventada</strong> per l&rsquo;home, no poden ser estudiats
des d&rsquo;un punt de vista estretament mercològic; cal ampliar els
horitzons i abastar la seva evolució i la seva interrelació amb les
altres múltiples i complexes realitats i creacions humanes, si el que
volem és obtenir una comprensió completa i global de la naturalesa
dels sistemes monetaris.</p>
<p>Per aquest motiu, la nostra aproximació científica, objectivadora, als
sistemes monetaris, serà necessàriament de tipus interdisciplinar, en
el sentit que recorrerem a criteris històrics, etnològics,
sociològics&hellip; per tal d&rsquo;arribar a una certa reconstrucció del
naixement, desenvolupament, transformació i funcions socials −a més a
més de les estrictament mercantils− d&rsquo;aquests sistemes.</p>
<br />

<h3 id="1-empíria-i-ciència"><strong>1. Empíria i «ciència»</strong></h3>
<p>La paraula <strong>ciència</strong> gaudeix avui dia d&rsquo;un gran prestigi; i, per
aquest motiu, és usada moltes vegades abusivament. Sembla que, solament
dient que tal cosa és científica, la tal cosa ja està justificada.</p>
<p>Però a més a més, resulta que la ciència és una cosa molt àmplia, és un
gran sac en el qual s&rsquo;hi poden encabir multitud de coses. Hi ha les
ciències formals i les ciències empíriques, les ciències
experimentals i les ciències no experimentals, les ciències naturals
i les ciències socials&hellip;</p>
<p>Davant d&rsquo;aquest costum, nosaltres som partidaris de definir sempre, amb
precisió, el tipus de coneixement de què es tracta en cada cas.</p>
<p>Esperem, doncs, que se&rsquo;ns perdoni d&rsquo;introduir aquí una breu reflexió
sobre les diferents formes d&rsquo;aproximació a la realitat que l&rsquo;home és
capaç de dominar.</p>
<p>a) En primer lloc, hi ha el <strong>coneixement empíric</strong> o
<strong>experiencial</strong>, sorgit directament de la pròpia experiència de
l&rsquo;objecte (sigui aquest exterior o interior al subjecte). És un
coneixement concret de les coses concretes que experimentem, sense cap
posterior elaboració de tipus abstractiu: en ell, el subjecte prima
sobre l&rsquo;objecte, perquè posa tota la seva persona en l&rsquo;experiència; de
manera que un mateix objecte és experimentat i, doncs, conegut, de
diferents maneres per diferents subjectes. Hi ha, a més a més, dues
classes de coneixement empíric: el fenomènic −és a dir: referit a
realitats d&rsquo;aparença física, experimentades sensiblement−, i el
noümènic −és a dir: referit a realitats metafísiques, experimentades
en esperit pur−.</p>
<p>b) En segon lloc, hi ha la <strong>lògica</strong>: aquesta, de fet, no és cap
coneixement, ja que està totalment desvinculada de l&rsquo;experiència
concreta. La lògica és, més aviat, un instrument per a treballar el
coneixement, de caràcter totalment auxiliar, que es limita a
proporcionar estructures i formes abstractes, buides de contingut
concret, però posteriorment omplenables amb dades empíriques
qualssevol. La lògica no és, doncs, ni objectiva −perquè no es refereix
a cap objecte concret−, ni subjectiva, perquè tampoc no depèn de cap
subjecte particular−; és, simplement, instrumental.</p>
<p>c) Finalment, tenim la <strong>cognició empírica fenomenològica
pro-experimental</strong>, que comprèn dues fases principals: hi ha, primer,
l&rsquo;aplicació de la instrumentació lògica a les dades del coneixement
empíric-fenomènic. Aquest és tractat i elaborat segons les operacions
lògiques, i passa llavors de ser un coneixement concret a ser una
cognició abstractada de la realitat concreta: ja no es tracta d&rsquo;una
experiència singular i subjectiva, sinó del tractament d&rsquo;aquestes
experiències segons unes operacions abstractes repetibles per qualsevol
subjecte. Això representa un pas molt important cap a l&rsquo;objectivació,
ja que es fa possible de prescindir del subjecte. En la segona fase,
però, es busca de contrastar la cognició abstractada de la realitat,
amb la realitat mateixa: és la fase pro-experimental. Com més afinada
i completa sigui aquesta contrastació experimental, més elevat serà el
grau d&rsquo;objectivitat de la cognició finalment obtinguda (tot i que mai
no es podrà arribar a una objectivació del 100%). La contrastació més
objectivadora és la que anomenarem experimentació, i consisteix a
<strong>crear</strong>, de manera voluntària i controlada, les condicions en què
l&rsquo;experiència podrà provar la validesa dels enunciats hipotètics que
sobre la realitat hem extret en la fase anterior. Però això no és
sempre possible, i moltes vegades cal <strong>esperar</strong> que aquestes
condicions es donin espontàniament en la mateixa realitat; parlarem
llavors d&rsquo;experiment.</p>
<p>Després d&rsquo;aquesta recapitulació, afegim que nosaltres limitem l&rsquo;ús de
la paraula <strong>ciència</strong> al significat, molt precís i restringit, següent:
<strong>ciència</strong> és «aquella part de l&rsquo;empirisme fenomenològic
pro-experimental que consisteix en l&rsquo;enunciació de lleis implicades
en un nombre determinat de contrastacions experimentals ja
realitzades». Per a comoditat del discurs, però, usarem moltes vegades,
al llarg d&rsquo;aquest assaig, la paraula ciència en el seu sentit ampli i
imprecís habitual; en aquest cas, l&rsquo;escriurem sempre entre cometes.</p>
<p>Arribats aquí, ens podem preguntar: dintre de quin dels tipus de
coneixement suara descrits se situa la nostra reflexió sobre els
sistemes monetaris? La resposta: qualsevol reflexió sobre temes
mercològics, en general, i monetaris, en particular, pot arribar avui
dia a esdevenir empírica fenomenològica, però molt difícilment podrà
arribar a trobar una contrastació experimental rigorosa, a falta de
l&rsquo;existència d&rsquo;un sistema mètric adequat dels fenòmens elementals de què
es tracta.</p>
<p>Pel que fa als aspectes menys específicament mercològics, més de tipus
sociològic (història, funcions socials&hellip; dels sistemes monetaris), cal
ressaltar que aquestes disciplines, per elles mateixes, troben grans
dificultats per esdevenir experimentals.</p>
<br />

<h3 id="2-el-sistema-monetari-un-sistema-mètric"><strong>2. El sistema monetari: un sistema mètric</strong></h3>
<p>Al llarg de la nostra aproximació als sistemes monetaris descobrirem
que aquest són, fonamentalment, uns sistemes mètrics, potser els primers
inventats per l&rsquo;home, ara fa uns 10.000 anys. La seva finalitat
mercantil és de mesurar els fenòmens elementals del mercat, els
canvis, en la seva pervalència principal, el valor de canvi.</p>
<p>Però a més a més tenen, originàriament, una altra funció de gran
importància social: són, a partir d&rsquo;un cert moment, sistemes
documentaris, a través d&rsquo;uns instruments monetaris que deixen constància
de cada intercanvi elemental realitzat.</p>
<p>En finalitzar el recorregut per la història dels sistemes monetaris,
arribarem a una conclusió fonamental: i és que els sistemes monetaris
dels darrers 4.000 anys han perdut les característiques principals
abans assenyalades: han esdevingut antimètrics i antidocumentaris.</p>
<p>Per les greus conseqüències mercantils i socials que comporta aquest
fet, és urgent la substitució del sistema monetari actual per un altre
més racionalment adaptat a la que hauria de ser la seva funció
específica. Inspirant-nos en els sistemes monetaris primitius, en
proposarem una reactualització que aprofiti les possibilitats de la
moderna tecnologia telemàtica: redefinirem un sistema monetari molt àgil
i còmode, per a una gestió racional i una cognició mètrica-documentària
i, doncs, pro-experimental, del mercat.</p>
<p><br />

<br />
</p>
<h2 id="capítol-1-els-sistemes-monetaris"><strong>Capítol 1. ELS SISTEMES MONETARIS</strong></h2>
<p>En què consisteixen i per a què serveixen els sistemes monetaris?</p>
<p>Per a contestar aquestes preguntes, prescindirem de tot el que ens
expliquen els «economistes»<sup id="fnref:4"><a href="#fn:4" class="footnote-ref" role="doc-noteref">4</a></sup>, i anirem directament a exposar la
nostra pròpia concepció de la realitat monetària.</p>
<p>No pretenem aquí fer una descripció de com funcionen els sistemes
monetaris vigents en l&rsquo;actualitat, sinó de com funcionaren els
primitius sistemes monetaris, i de com <strong>haurien</strong> de funcionar els
actuals: proposarem doncs una normativa monetària.</p>
<p>Per a aconseguir una clarificació màxima del tema, farem una distinció
entre quatre nivells de realitats:</p>
<p>1r nivell: les mercaderies concretes</p>
<p>2n nivell: les unitats monetàries abstractes</p>
<p>3r nivell: els valors mercantils mixtos (concrets-abstractes)</p>
<p>4t nivell: els instruments monetaris</p>
<br />

<h3 id="1-primer-nivell-les-mercaderies-concretes"><strong>1. Primer nivell: les mercaderies concretes</strong></h3>
<p>Tots els éssers vius, i també, entre ells, l&rsquo;home, necessiten consumir
una sèrie de béns (i, en el cas de l&rsquo;home, també serveis) per a poder
prosseguir i millor realitzar la seva existència. Aquests béns els
anomenem <strong>béns utilitaris</strong>, ja que són <strong>útils</strong> per a satisfer les
necessitats consumidores dels éssers vius.</p>
<p>De la mateixa manera, entenem per <strong>utilitarisme</strong> el sistema de
producció i distribució de béns utilitaris existent en una comunitat
(vegetal, animal o humana) determinada.</p>
<p>En l&rsquo;espècie humana s&rsquo;ha anat desenvolupant, al llarg de mil·lennis
d&rsquo;evolució, una modalitat d&rsquo;utilitarisme que és avui dominant en totes
les societats modernes: es tracta de l&rsquo;utilitarisme mercant-monetari
(abreujadament: <strong>utilitarisme mercantil</strong>)</p>
<p>Aquest règim utilitari es caracteritza bàsicament pel fet que els béns
produïts no són consumits pels seus propis productors, sinó que són
intercanviats en un <strong>mercat</strong>, i per mitjà d&rsquo;unes convencions
reguladores que constitueixen un <strong>sistema monetari</strong>.</p>
<p>Els béns utilitaris intercanviats en un mercat s&rsquo;anomenen generalment
<strong>mercaderies</strong>, i són de dos tipus: <strong>mercaderies produïdes</strong> (que
poden ser objectes inerts, sers servils o serveis utilitaris) i
<strong>mercaderies productores</strong> (que són les <strong>forces</strong> que permeten la
producció de les primeres).</p>
<p>Cal subratllar doncs que no té cap sentit parlar de sistema monetari si
no és en un context d&rsquo;intercanvi de mercaderies concretes realment
existents.</p>
<br />

<h3 id="2-segon-nivell-les-unitats-monetàries-abstractes"><strong>2. Segon nivell: les unitats monetàries abstractes</strong></h3>
<p>En un principi, el mercat −és a dir, l&rsquo;intercanvi de mercaderies− es
desenvolupava sense necessitat d&rsquo;un sistema monetari.</p>
<p>Cada intercanvi elemental d&rsquo;una mercaderia concreta A per una mercaderia
concreta B −anomenat <strong>troc</strong>− es realitzava sense la mediació de
convencions monetàries prèvies. L&rsquo;únic factor a tenir en compte eren les
necessitats particulars dels dos agents del canvi: si aquestes
necessitats quedaven satisfetes mitjançant un troc determinat, aquest
troc era arranjat. Però la percepció d&rsquo;aquesta satisfacció era d&rsquo;ordre
qualitatiu, ja que no es feia cap referència a un patró quantitatiu de
valor que permetés de calcular l&rsquo;equivalència exacta entre els valors
de dues mercaderies qualssevol.</p>
<p>Però quan l&rsquo;utilitarisme mercant d&rsquo;una societat creix, s&rsquo;amplifica, es
complexifica, llavors es fa patent la necessitat d&rsquo;un sistema de mesura
del valor quantitatiu de canvi de les mercaderies, que permeti de
realitzar intercanvis quantitativament equivalents. Així neix la
unitat monetària.</p>
<p>De la mateixa manera com per a mesurar distàncies concretes utilitzem el
metre, que és una unitat de longitud convencional i abstracta, per a
mesurar el valor de canvi de les mercaderies concretes, utilitzem
unitats monetàries, que no són sinó convencions socials totalment
abstractes i universals<sup id="fnref:5"><a href="#fn:5" class="footnote-ref" role="doc-noteref">5</a></sup>. Són abstractes perquè són pures
<strong>convencions formals</strong>, <strong>buides de contingut concret</strong>; són
universals perquè constitueixen un comú denominador
comptable-abstracte de totes les concretes i heterogènies mercaderies
existents en el mercat conjunt considerat: és a dir, les vessen en un
únic sistema d&rsquo;intercomparació, intermesura i internumeració.</p>
<p>Cada concreta mercaderia conté doncs, per convenció, un cert nombre
d&rsquo;unitats monetàries abstractes: gràcies a aquesta homogeneïtzació
monetària de les mercaderies concretes, naturalment heterogènies, hom
pot fàcilment calcular equivalències numèricament exactes entre
diferents mercaderies concretes qualssevol.</p>
<p>Fixem-nos, no obstant, que la introducció d&rsquo;una unitat monetària en un
mercat no fa desaparèixer el troc, és a dir, l&rsquo;intercanvi concret de
dues mercaderies concretes: únicament el facilita i el perfecciona
numèricament.</p>
<br />

<h3 id="3-tercer-nivell-els-valors-mercantils-mixtos"><strong>3. Tercer nivell: els valors mercantils mixtos</strong></h3>
<p>La conseqüència immediata de la introducció d&rsquo;una unitat monetària és
la fixació de valors mercantils. Això vol dir, senzillament, que a cada
mercaderia concreta se li assigna un <strong>valor mercantil</strong>, això és, un
nombre determinat d&rsquo;unitats monetàries que conté.</p>
<p>L&rsquo;assignació, a cada concreta mercaderia produïda, d&rsquo;un valor mercantil
determinat en unitats monetàries, dóna un <strong>preu de venda</strong>.</p>
<p>L&rsquo;assignació, a cada concreta mercaderia productora, d&rsquo;un valor
mercantil determinat en unitats monetàries, dóna un <strong>salari</strong>.</p>
<p>Preus i salaris són realitats mixtes, concretes-abstractes, ja que
resulten de la comparació entre mercaderies concretes (primer nivell) i
unitats monetàries abstractes (segon nivell).</p>
<br />

<h3 id="4-quart-nivell-els-instruments-monetaris"><strong>4. Quart nivell: els instruments monetaris</strong></h3>
<p>Algunes societats protohistòriques que gaudien d&rsquo;un mercat molt dinàmic
arribaren, en un moment determinat, a una situació en què els valors
mercantils (preus i salaris), fins llavors determinats gairebé
exclusivament per tradició, doncs molt estables −com succeeix en les
societats mercantilment poc dinàmiques−, eren establerts per lliure
convenció entre les dues parts contractants de cada lliure intercanvi
elemental. Així, preus i salaris fluctuen i canvien lliurement i
contínua, no només en funció del desig que cada part té de posseir la
mercaderia que l&rsquo;altra ofereix, sinó també en funció de les
circumstàncies ambientals (guerra o pau; escassedat o abundància;
dificultats o facilitats de transport, d&rsquo;emmagatzematge&hellip;).</p>
<p>En aquest moment, la realitat mercantil esdevé tan rica i complexa, que
es fa necessària la invenció de noves modalitats d&rsquo;intercanvi, que
permetin transaccions més ràpides i còmodes: sorgeixen així en les
societats més avançades els instruments monetaris.</p>
<p>Els instruments monetaris no s&rsquo;han de confondre ni amb les unitats
monetàries, ni amb els valors mercantils; però suposen l&rsquo;existència,
tant de les primeres com dels segons. En una societat on hi ha definida
una(es) unitat(s) monetària(es), i preus i salaris s&rsquo;estableixen
lliurement, un <strong>instrument monetari</strong> consistirà, senzillament, en
l&rsquo;elaboració d&rsquo;un document comptable, intracompensable en un sistema de
comptabilitat.</p>
<p>Expliquem-nos: l&rsquo;instrument monetari (que també podríem anomenar
document monetari, o signe monetari&hellip;) és un <strong>document</strong> que
registra una lliure transacció mercantil, un lliure intercanvi
elemental. Però el seu interès radica en el fet que permet la
desaparició del troc (l&rsquo;intercanvi directe d&rsquo;una mercaderia concreta A
per una mercaderia concreta B), i possibilita d&rsquo;efectuar intercanvis
diferits, tant en el temps com en l&rsquo;espai. El funcionament de
l&rsquo;intercanvi diferit a través de document monetari és el següent:
imaginem que la persona X vol obtenir de la persona Y una mercaderia
concreta A per valor d&rsquo;<em>a</em> unitats monetàries; però que no disposa de
cap mercaderia B que pugui oferir a canvi (en una quantitat tal que
assoleixi el mateix valor monetari d&rsquo;<em>a</em> unitats monetàries). Doncs bé,
llavors Y pot fornir a X la mercaderia A, sense obtenir cap altra
mercaderia concreta a canvi, però rebent un document en el qual X
reconeix un deute envers Y per valor d&rsquo;<em>a</em> unitats monetàries. Si tant
X com Y posseeixen comptes corrents personals en un establiment
adequat (per exemple, en el temple de la ciutat), llavors el deute
registrat en l&rsquo;instrument monetari pot ser immediatament compensat per
passació d&rsquo;escriptures entre els dos comptes corrents.</p>
<p>Així doncs, un instrument monetari és, simplement, un reconeixement de
deute, documentat i intracompensable a través d&rsquo;un sistema de comptes
corrents personals.</p>
<p>Aquest invent tan senzill revolucionà el mercat, perquè l&rsquo;intercanvi
diferit és molt més àgil i permet molta més dinamicitat mercantil que el
troc. A partir d&rsquo;aquí, ja no cal inventar res de nou en matèria de
sistema monetari, perquè l&rsquo;instrument monetari és prou flexible per a
adaptar-se a qualsevol situació, de la complexitat mercantil que sigui.
Únicament cal posar-lo al dia en funció de les realitats mercantils i
les possibilitats tecnològiques actuals. D&rsquo;això ens ocuparem en
capítols següents.</p>
<br />

<h3 id="5-conclusions"><strong>5. Conclusions</strong></h3>
<p>Com a síntesi final sobre la naturalesa dels sistemes monetaris, direm
que aquests són realitats complexes −però no difícils d&rsquo;entendre−, en
què cal distingir els següents nivells:</p>
<p>1. unes mercaderies concretes realment existents en el mercat (siguin
mercaderies produïdes, siguin mercaderies productores), que hom vol
intercanviar;</p>
<p>2. unes unitats monetàries, convencions numèriques-abstractes
universals, que serveixen per a determinar amb exactitud el valor
d&rsquo;intercanvi de cada una i totes les mercaderies concretes anteriors;</p>
<p>3. uns valors mercantils (preus i salaris), valors mixtos resultants
de la comparació entre mercaderies concretes i unitats montàries;</p>
<p>4. uns instruments monetaris, documents que avisen i informen del
reconeixement d&rsquo;un deute, per una quantitat determinada d&rsquo;unitats
monetàries, d&rsquo;una persona envers una altra (ben determinades també les
dues).</p>
<p>La unitat monetària és una unitat de mesura, i com a tal, és radicalment
abstracta. L&rsquo;instrument monetari és un document que registra, alhora,
un acte de mesura (una medició, consistent en la fixació d&rsquo;un valor
mercantil) i un acte mercantil (una transacció).</p>
<p>I tant l&rsquo;una com l&rsquo;altre no tenen, en definitiva, cap sentit, si no
existeix una mercaderia concreta a mesurar i a intercanviar
contractualment. Les mercaderies concretes realment existents són,
doncs, el fonament últim de l&rsquo;existència d&rsquo;unitats monetàries, de
valors mercantils (preus i salaris) i d&rsquo;instruments monetaris: és a
dir, de l&rsquo;existència de sistemes monetaris.</p>
<p>Podem servir-nos d&rsquo;una senzilla metàfora per a comprendre la
naturalesa instrumental-artificial-abstracta de tot sistema monetari.</p>
<p>Les mercaderies concretes (produïdes o productores) són les realitats de
base de tot utilitarisme: les anomenarem <strong>realitats primeres</strong>, perquè
són l&rsquo;objecte directe de l&rsquo;interès utilitari de l&rsquo;home.</p>
<p>En canvi, podem imaginar-nos el sistema monetari com un <strong>mirall</strong> que
ens proporciona <strong>imatges</strong> de les mercaderies concretes i dels actes
de mercat: les realitats monetàries són així <strong>realitats segones</strong>,
derivades de les primeres.</p>
<p>Continuem imaginant-nos que, cada cop que dos agents de mercat realitzen
una transacció, la mercaderia que és l&rsquo;objecte de dita transacció passa
fugaçment per davant del mirall (del sistema monetari), projectant-se la
seva imatge. La imatge és el seu valor mercantil (preu o salari). Però,
alhora, hi ha una cambra fotogràfica que pren una instantània d&rsquo;aquesta
imatge, i també dels dos agents que l&rsquo;han provocada: la fotografia
obtinguda és l&rsquo;instrument monetari, el document del que ha passat. La
imatge projectada en el mirall és fugaç, desapareix en acabar-se la
transacció; però el document queda, consignant totes les
característiques de la transacció efectuada. Pel que fa a les unitats
monetàries, elles són l&rsquo;esquema, radicalment abstracte-numèric, de les
imatges anteriors (la imatge del mirall i la imatge fotogràfica).</p>
<p>El valor d&rsquo;aquestes imatges monetàries és instrumental-auxiliar:
serveixen per a manejar millor les mercaderies concretes que les
originen, però no tenen cap valor intrínsec. De valor intrínsec, només
en tenen les mercaderies concretes.</p>
<p>A més a més, és molt important d&rsquo;observar que no poden existir imatges
monetàries sense mercaderies concretes que les hagin originades. Les
realitats monetàries són sempre segones, derivades de les concretes
realitats del mercat utilitari.</p>
<p><br />

<br />
</p>
<h2 id="capítol-2-la-realitat-monetària-a-través-de-la-història"><strong>Capítol 2. LA REALITAT MONETÀRIA A TRAVÉS DE LA HISTÒRIA</strong></h2>
<p>En el capítol anterior hem utilitzat un sistema d&rsquo;exposició que
suggeria, d&rsquo;alguna manera, una certa reconstrucció històrica del
desenvolupament dels sistemes monetaris: primer existeix el troc no
monetari; després sorgeixen les unitats monetàries i es fixen els
valors mercantils (preus i salaris); finalment, en algunes societats
evolucionades, apareixen els intruments monetaris.</p>
<p>Som conscients que aquesta reconstrucció és molt teòrica i
simplificadora de la complexitat dels fets esdevinguts en realitat.
Per això, en aquest capítol volem oferir algunes pinzellades que poden
donar un cert recolzament a la generalització realitzada en el capítol
previ.</p>
<p>Cal, no obstant, advertir que la reconstrucció del desenvolupament de
la realitat monetària, tant entre els pobles prehistòrics com entre
els pobles primitius actuals, presenta serioses dificultats: els
documents existents són pocs i parcials, i la seva interpretació és una
tasca molt delicada.</p>
<p>Amb totes aquestes limitacions, doncs, encetem el tema.</p>
<br />

<h3 id="1-el-troc-antemonetari"><strong>1. El troc antemonetari</strong></h3>
<p>Dels estudis realitzats sobre l&rsquo;intercanvi utilitari entre els pobles
primitius existents en l&rsquo;actualitat, es dedueix que entre aquests pobles
(i potser també, per paral·lelisme etnogràfic, entre els pobles
prehistòrics), el troc no té un caràcter únicament utilitari, sinó que
acompleix sobretot una funció social.</p>
<p>De fet, en les poblacions humanes d&rsquo;organització social més senzilla
(les de caçadors-recol·lectors), el sosteniment individual i familiar
està sempre assegurat, i, per tant, l&rsquo;intercanvi no és vitalment
necessari. Sí que és, en canvi, socialment necessari, ja que serveix
per a establir llaços d&rsquo;amistat o aliances amb altres grups; o bé per a
afermar les relacions socials existents en l&rsquo;interior del propi grup.</p>
<p>Degut a la gran importància d&rsquo;aquest component social del troc primitiu,
aquest està moltes vegades revestit de formalitats, de rituals
complexos lligats a la màgia, és a dir, a la concepció sacral de la vida
de l&rsquo;home. Tot acte d&rsquo;intercanvi és considerat sagrat, com tota relació
social.</p>
<br />

<h3 id="2-la-realitat-monetària-entre-els-pobles-primitius"><strong>2. La realitat monetària entre els pobles primitius</strong></h3>
<p>Entre els pobles primitius existents en l&rsquo;actualitat, el coneixement i
la utilització d&rsquo;alguna mena de sistema monetari destaca en tres parts
del món: l&rsquo;Àfrica occidental i el Congo; la Melanèsia i Micronèsia;
l&rsquo;est de Nordamèrica.</p>
<p>Cal fer ressaltar el fet que tots els pobles d&rsquo;aquestes zones
desenvolupen un utilitarisme ja avançat, de tipus neolític, sigui
agrícola o pastoral.</p>
<p>Però aquest utilitarisme neolític és encara poc especialitzat: cada
petita unitat social-productora pot encara en gran mesura
autoabastir-se, i per això el troc utilitari conserva encara un
caràcter fortament social.</p>
<p>Aquests pobles tampoc no coneixen cap sistema d&rsquo;escriptura.</p>
<p>Però tenen uns sistemes monetaris constituïts pel que hem anomenat
unitats monetàries i valors mercantils.</p>
<p>Efectivament, entre les poblacions primitives de les zones esmentades
(no únicament d&rsquo;aquestes zones, però sí principalment), certs
<strong>objectes</strong> (que varien, evidentment, segons la població de què es
tracti) estan revestits d&rsquo;una gran importància social: són símbols de
riquesa, i confereixen a qui els posseeix prestigi social.</p>
<p>Pel fet que aquests objectes són sovint intercanviats cerimonialment
en ocasió de certs esdeveniments socials, molts etnòlegs els han
equiparat a una forma disminuïda, o primitiva, de la moneda
metàl·lica, <strong>concreta</strong>, que estava en vigor entre tots els pobles
civilitzats actuals fins fa un temps (fins que fou substituïda
definitivament pels anomenats <strong>bitllets de banc</strong>).</p>
<p>Ara bé, nosaltres proposem una interpretació diferent: aquests
<strong>objectes concrets</strong> semblen tenir dues funcions molt ben
diferenciades. La primera, fonamentalment social, creadora i
mantenidora de relacions socials, és la que es desenvolupa a través
de l&rsquo;intercanvi real, concret, d&rsquo;aquests objectes concrets, en certes
ocasions, molt ben especificades, de gran importància social. La segona,
estrictament utilitària, és la de servir de patrons de mesura de valor
en l&rsquo;intercanvi dels béns utilitaris corrents. En aquest segon cas, dits
objectes no són mai realment intercanviats, sinó que són únicament
una referència abstracta per a calcular equivalències entre altres
mercaderies, valorades <strong>en</strong> ells: això és el que hem anomenat una
unitat monetària. Els valors en unitats monetàries assignats a les
mercaderies (produïdes o productores) són els valors mercantils de
dites mercaderies.</p>
<p>La majoria de les vegades, la documentació etnològica que posseïm és
insuficient per a poder confirmar o infirmar amb base empírica aquesta
interpretació. Això és degut sobretot als prejudicis dels etnòlegs,
que encaminen la seva observació cap a unes realitats determinades,
descurant-ne unes altres més significatives per a un estudi global de
l&rsquo;utilitarisme primitiu.</p>
<p>Malgrat aquesta dificultat, hem seleccionat un parell d&rsquo;exemples que
semblen anar en la direcció que indiquem.</p>
<p>Primer exemple: a les illes de l&rsquo;Almirantall (Malàsia), els nadius poden
avaluar tots els seus béns en petxines i dents de gos. En els
intercanvis corrents, però, petxines i dents de gos no s&rsquo;utilitzen
gairebé mai, mentre que el seu ús és obligatori en els intercanvis
rituals.</p>
<p>Segon exemple: entre els Lele de Kasai (Congo), la tela de ràfia
constitueix el patrimoni nupcial de què tot home que es vulgui casar ha
d&rsquo;estar proveït. Però, a la vegada, els béns que són objecte
d&rsquo;intercanvi no ritual poden tots avaluar-se en unitats de tela de
ràfia: en aquests intercanvis, doncs, la tela de ràfia no intervé com a
mercaderia concreta, sinó únicament com a patró de valor.</p>
<p>Ens inclinem, doncs, a parlar, en aquestes pobles, de l&rsquo;existència
d&rsquo;unitats monetàries abstractes, i no d&rsquo;objectes monetaris concrets
(com acostumen a fer alguns etnòlegs). Per a poder generalitzar
aquesta interpretació a tots els pobles neolítics que coneixen alguna
mena de realitat monetària caldria realitzar estudis exhaustius que
avui dia no existeixen −o, en tot cas, no estan al nostre abast−.</p>
<br />

<h3 id="3-els-sistemes-monetaris-de-les-civilitzacions-naixents"><strong>3. Els sistemes monetaris de les civilitzacions naixents</strong></h3>
<p>L&rsquo;arqueologia ens ha descobert en els darrers decennis com nasqueren
les primeres civilitzacions a l&rsquo;Àsia Sudoccidental, la vall de
l&rsquo;Indus, Egipte, més tard a l&rsquo;Egeu, la vall del Danubi&hellip;</p>
<p>Aquestes civilitzacions estaven fonamentades en un utilitarisme
neolític avançat, de conreu extensiu de cereals i amb una divisió del
treball ja ben establerta. Amb elles apareix l&rsquo;escriptura; però
l&rsquo;escriptura no és sinó la conseqüència d&rsquo;una altra pràctica social que
aquí ens interessa molt, ja que no és altra que la utilització
d&rsquo;instrument monetaris.</p>
<p>Aquestes societats comptaven, des dels inicis de la seva
neolitització, probablement, amb unitats monetàries ben definides.
Per exemple, a Mesopotàmia la unitat monetària era l&rsquo;ordi, i més tard
també la plata. Això no significa, com acabem de dir, que en els
intercanvis concrets hom baratés mercaderia contra ordi (o plata), sinó
únicament que l&rsquo;ordi i la plata eren els patrons de valor en relació
als quals podia expressar-se el valor de cada una i totes les
mercaderies.</p>
<p><img src="/static/../_imatges/Bulla.jpg" alt="" title="Bulla"></p>
<p><!-- raw HTML omitted --><!-- raw HTML omitted --></p>
<p>Ara bé, arribat un cert moment −que coincideix amb l&rsquo;inici de l&rsquo;Edat del
Bronze, durant el mil·lenni IV aC.− les civilitzacions del Proper
Orient coneixen un desenvolupament econòmic notable: es dóna un
dràstic augment de la població a Iran i Irak, i apareix
l&rsquo;especialització artesana i els inicis del comerç a gran escala. El
comerç es realitza a distàncies molt llargues. Aquesta espècie
d&rsquo;explosió econòmica va aparellada amb el sorgiment d&rsquo;uns artefactes
molt curiosos, que recentment han estat estudiats i interpretats. Es
tracta de les <em>bullae</em>, que són com unes bosses d&rsquo;argila, més o menys
esfèriques, plenes de diferents figuretes de fang, i segellades en
l&rsquo;exterior. Aquestes <em>bullae</em> són hereves d&rsquo;un complex sistema de
comptabilitat<sup id="fnref:6"><a href="#fn:6" class="footnote-ref" role="doc-noteref">6</a></sup> a base de fitxes −segons sembla, representatives de
diferents mercaderies i diferents valors numèrics− que data dels inicis
del Neolític, cap al mil·lenni IX aC. Aquestes fitxes són del mateix
tipus de les que es troben, més tard, a l&rsquo;interior de les <em>bullae</em>.</p>
<p>Però l&rsquo;aparició de les <em>bullae</em> representa un canvi qualitatiu
important. Podem interpretar el fet que les fitxes estiguessin
juntes, i tancades en un sobre d&rsquo;argila, com a indicació que tals
fitxes eren representatives d&rsquo;una determinada transacció efectuada
entre dues persones. El fet que moltes de les <em>bullae</em> descobertes
fins al moment duguin <strong>dos</strong> segells diferents, recolza aquesta
interpretació.</p>
<p>Si això fos així, les <em>bullae</em> no serien altra cosa que el que hem
denominat instrument-document monetari<sup id="fnref:7"><a href="#fn:7" class="footnote-ref" role="doc-noteref">7</a></sup>: un document que fa de
mitjancer i registra una transacció mercantil elemental efectuada.
Probablement, a més a més, aquestes <em>bullae</em> podien ser
intracompensades, perquè sabem que els temples mesopotàmics
desenvolupaven, ja en aquesta època, funcions bancàries i
administratives complexes. Les <em>bullae</em>, doncs, acomplien alhora les
funcions del que avui en diríem albarà conformat, factura acceptada i
xec tirat pel client.</p>
<p>Més endavant, les <em>bullae</em> es transformaren en les famoses tauletes
cuneïformes: les fitxes tancades en l&rsquo;interior del sobre passaren a
representar-se gràficament en l&rsquo;exterior. Aquest és l&rsquo;origen més
probable de l&rsquo;escriptura cuneïforme.</p>
<br />

<h3 id="4-aparició-de-la-moneda-metàllica-concreta"><strong>4. Aparició de la moneda metàl·lica concreta</strong></h3>
<p>A partir d&rsquo;un cert moment històric −que podem, probablement, situar en
el III mil·lenni aC. a Mesopotàmia− els instruments monetaris
canviaren radicalment de naturalesa.</p>
<p>Els instruments monetaris primitius que acabem de descriure en el
paràgraf anterior, eren de naturalesa radicalment abstracta-auxiliar,
estaven desprovistos de valor intrínsec. El seu funcionament no
implicava l&rsquo;ús de cap objecte concret, sinó únicament la referència a
una unitat monetària abstracta. Encara que la unitat monetària
abstracta estigués simbolitzada per una mercaderia concreta
determinada (unes petxines, un sac d&rsquo;ordi, un bou&hellip;), aquesta
mercaderia no intervenia mai realment en les transaccions, ja que el
que interessava era fer referència abstracta al seu valor, i no
intercanviar altres béns per ella.</p>
<p>A Mesopotàmia, però, i probablement ja des de mitjans del III mil·lenni
aC., apareix i es generalitza un nou tipus d&rsquo;instrument monetari, que
anomenem moneda metàl·lica: tots sabem què és la moneda metàl·lica
(d&rsquo;or, de plata&hellip;), i podem comprendre que ja no és un instrument
auxiliar-abstracte, sinó un objecte ben concret, provist de valor
intrínsec (de valor per ell mateix). La moneda metàl·lica (i en
general, qualsevol instrument monetari constituït per un objecte
concret), s&rsquo;anomena també moneda-mercaderia, perquè la seva
característica principal és que una mercaderia concreta és escollida,
entre totes les altres, per a fer de mediadora en qualsevol intercanvi
de qualsevol altra mercaderia. És a dir, s&rsquo;entrega mercaderia contra
moneda-mercaderia.</p>
<p>Durant el regne d&rsquo;Hammurabi (1760 aC.) està ja plenament atestat a
Babilònia l&rsquo;ús de lingots d&rsquo;or, plata o bronze. Però no només la
civilització mesopotàmica realitzà aquest canvi decisiu. Totes les
civilitzacions històriques anaren entrant, més tard o més d&rsquo;hora, en
el sistema monetari metal·lista. A la vall de l&rsquo;Indus s&rsquo;utilitzaren
barres de coure oblongues; entre els hitites, lingots de ferro; a
Micenes, plaques de bronze que imitaven pells de bèsties, i a Xina
també plaques de bronze en forma de vestits.</p>
<p>Els primers instruments monetaris metàl·lics eren, fins i tot en
l&rsquo;interior de cada civilització i de cada ciutat-imperi, de formes molt
diverses i de qualitats de metall molt variables. Per aquest motiu, a
cada transacció calia pesar i provar el metall utilitzat.</p>
<p>Més endavant, per a solventar aquest inconvenient, és generalitzà l&rsquo;ús
de peces de metall normalitzades, garantides per un pes i una qualitat
determinades. La garantia era donada pel segell de la persona que
encunyava les peces −segell que es gravava en la peça−: aquestes peces
són les monedes pròpiament dites, i les primeres de què tenim notícia
documentada remunten al segle VII aC., a l&rsquo;Àsia Menor.</p>
<p>Si en un principi qualsevol persona amb suficient autoritat i riquesa
podia encunyar la seva pròpia moneda, amb el transcurs del temps
aquesta funció fou monopolitzada pels poders oficials.</p>
<p>La moneda metàl·lica concreta ha perdut la característica fonamental
dels instruments monetaris primitius: aquests eren, abans que tot, un
document de la transacció efectuada; en canvi, la moneda metàl·lica és
essencialment antidocumentària. Encara que tractarem amb més detall
aquest tema en el proper capítol, diguem ara que la moneda metàl·lica té
tres característiques que la fan totalment negada a qualsevol intent
de documentació eficaç: és <strong>anònima</strong> (no personalitza els agents de
la transacció), és <strong>uniforme</strong> (no analitza les característiques de la
transacció) i és <strong>dinàmica</strong>, <strong>circula indefinidament</strong> (no permet cap
mena d&rsquo;estadística).</p>
<p>En cada transacció mercantil −i en cada acte social-monetari− l&rsquo;única
funció que acompleix la moneda metàl·lica, és la de ser un mitjà de
pagament, és a dir, un instrument que permet de resoldre, concloure,
tancar, la transacció o acte en qüestió: amb l&rsquo;entrega d&rsquo;unes peces
de moneda, hom pot donar per pagada, per saldada, per resolta,
qualsevol situació monetària. I, des d&rsquo;aquest punt de vista, l&rsquo;ús de
moneda metàl·lica és fins i tot molt més fàcil, ràpid i còmode que la
redacció d&rsquo;un instrument monetari documentari, que ha de ser escrit,
signat i posteriorment compensat.</p>
<p>Ara bé, els sistemes metal·listes tenen un límit molt precís per al seu
desenvolupament, que és la quantitat de metall encunyable existent en
una comunitat geopolítica donada en un moment donat.</p>
<p>Per aquest motiu ha calgut anar renunciant, a poc a poc, a aquests
sistemes, com veurem a continuació.</p>
<br />

<h3 id="5-de-la-moneda-metàllica-al-paper-moneda"><strong>5. De la moneda metàl·lica al paper-moneda</strong></h3>
<p>Els instruments monetaris actuals continuen essent essencialment
antidocumentaris. Ara bé, des de l&rsquo;aparició de la moneda metàl·lica
fins als nostres dies, els instruments monetaris han anat retornant
lentament a una de les seves característiques originàries:
l&rsquo;abstracció, que fou assolida definitivament a partir de 1914.</p>
<p>El motiu: l&rsquo;escassedat de metalls preciosos.</p>
<p>Efectivament, com ja hem assenyalat, els sistemes monetaris són
construccions abstractes que tenen per funció de facilitar −a través de
la quantificació que permeten− els intercanvis de mercaderies
concretes i, més endavant, amb els instruments monetaris, també els
documenten. Aquestes construccions abstractes, doncs, corren
paral·lelament a les concretes mercaderies, produïdes o productores,
existents; evolucionen amb elles i s&rsquo;adapten a elles. Des del moment
que substituïm la construcció abstracta per un objecte concret i, a
més a més, escàs −els metalls preciosos−, aquesta flexibilitat del
sistema monetari, aquesta capacitat d&rsquo;adaptació a la realitat
mercant, es perd definitivament. En resulten greus distorsions, tant de
la nostra visió de la realitat, com del sa funcionament d&rsquo;aquesta.</p>
<p>Recorrerem ara, breument, la història d&rsquo;aquest retorn a la necessària
abstracció del sistema monetari.</p>
<p>Ja en l&rsquo;Edat Mitjana, l&rsquo;escassedat de metalls preciosos portava els
monarques o altres autoritats encunyadores de moneda, a practicar
manipulacions monetàries, inconfessades o públiques. Com que l&rsquo;emissió
i el curs legal de la moneda estan en mans de les autoritats del lloc,
aquestes poden fer que el valor nominal i legal de les peces de moneda
no correspongui al seu valor real en metall, −ja sigui encunyant nova
moneda amb el mateix valor nominal, però que contingui menys quantitat
de metall; ja sigui augmentant oficialment i artificialment el valor
nominal de les peces en circulació−. Per aquest procediment,
l&rsquo;autoritat encunyadora podia realitzar els seus pagaments utilitzant
una quantitat menor de metall. Aquestes pràctiques foren corrents durant
tota la Baixa Edat Mitjana: els Tresors reials s&rsquo;endeutaven quasi
permanentment, i trobaven en aquest artifici monetari una solució als
seus problemes. Però aquesta solució només era momentània, ja que la
conseqüència inevitable de les manipulacions monetàries era l&rsquo;alça de
preus i salaris, alça que agreujava novament la situació monetària de
l&rsquo;Estat, que havia així de procedir a noves manipulacions, iniciant un
cicle infernal. Però els més perjudicats eren sempre les classes
populars, que no tenien suficient poder de compra per a fer front a les
alces de preus, i que tampoc no tenien la capacitat de manipular la
moneda que els era imposada.</p>
<p>De cara a la nostra anàlisi, el que ens interessa ara de destacar és
que les manipulacions monetàries de l&rsquo;Edat Mitjana obren la bretxa que
comença a separar el valor real de la moneda metàl·lica concreta del
valor monetari que hom li atribueix, artificialment, en funció de les
necessitats de la vida utilitària.</p>
<p>Amb el descobriment d&rsquo;Amèrica, amb les seves importants mines de
metalls preciosos i tresors per a saquejar, sembla que la penúria de
metalls s&rsquo;ha d&rsquo;acabar. Però aquest acabament només és relatiu, ja que
els finals de l&rsquo;Edat Mitjana han vist un enorme desenvolupament de les
relacions comercials i, doncs, de les necessitats de moneda. Així, els
banquers d&rsquo;aquesta època han inventat una nova pràctica per a suplir
l&rsquo;escassedat de metall: ens referim a la <strong>lletra de canvi</strong>.</p>
<p>En un principi, la lletra de canvi és unicament un mitjà per saldar
deutes a distància, per a evitar els perills del transport de metall: el
comerciant de Barcelona pot pagar el seu proveïdor de Gènova per una
lletra −una carta− que aquest podrà convertir en diner metàl·lic
presentant-la al seu banquer, ja que el banquer de Gènova i el del
comerciant de Barcelona estan en contacte.</p>
<p>Però més endavant, a la lletra de canvi s&rsquo;afegeix la noció de
<strong>crèdit</strong>, és a dir, de <strong>pagament diferit en el temps</strong>. El client
que, en el moment de la transacció, no disposa de recursos suficients,
pot entregar una lletra al seu proveïdor, que li garanteix el
pagament del seu deute dintre d&rsquo;un termini de temps ben especificat.
El proveïdor pot guardar la lletra fins a finalització del termini
previst, moment en què li serà entregada la quantitat indicada, en
metàl·lic.</p>
<p>Ara bé, enlloc d&rsquo;esperar la data d&rsquo;acabament del termini, el
beneficiari d&rsquo;una lletra pot, en l&rsquo;entretant, utilitzar aquesta lletra
per a realitzar els seus propis pagaments, ja sigui cedint-la a un
creditor seu (pràctica que es coneix amb el nom d&rsquo;<strong>endossament</strong>); ja
sigui venent-la al banquer, el qual li entregarà immediatament la
quantitat indicada en moneda metàl·lica, descomptant-ne un tant per
cent determinat en concepte de remuneració del servei prestat (i, per
aquest motiu, d&rsquo;aquesta pràctica se&rsquo;n diu <strong>descompte</strong>), i fent-se ell
càrrec del cobrament de la lletra al final del termini.</p>
<p>En tots dos casos, el resultat final, i que aquí ens interessa de
ressaltar, és el mateix: la creació de nous instruments monetaris, la
posta en marxa d&rsquo;una nova circulació monetària, que s&rsquo;afegeix, se
suma, a la circulació de moneda metàl·lica. En efecte, tant si la
lletra de canvi circula, com si és descomptada, hi ha <strong>creació</strong> de
nous instruments monetaris, diferents de la moneda metàl·lica, però
que acompleixen la seva mateixa funció.</p>
<p>Quan la lletra circula, el que circula és simplement un paper que
representa una promesa de pagament en metàl·lic a una certa data, però
aquest metàl·lic <strong>encara no existeix</strong>; per tant, la lletra de canvi no
substitueix la moneda metàl·lica, sinó que s&rsquo;hi afegeix, és un <strong>nou</strong>
instrument monetari que, a més a més, no té cap valor en ell mateix,
sinó únicament el de la confiança que pot inspirar en que el pagament
serà realment efectuat un cop el termini complert.</p>
<p>I si el banquer descompta la lletra, hem de saber que no la paga amb el
seu propi diner, sinó que ho fa amb els dipòsits dels seus clients, que
en qualsevol moment poden ser reclamats; doncs, també es tracta de
circulació monetària <strong>nova</strong>, perquè existeixen alhora, simultàniament,
la moneda metàl·lica dels dipòsits dels clients del banc, i la de la
persona que ha descomptat la lletra. I això no és cap misteri, perquè
el banquer sap que els dipòsits no seran tots retirats alhora i, per
tant, únicament li cal mantenir una relació prudent entre total de
dipòsits i total d&rsquo;operacions, per tal de poder en tot moment fer front
al seus compromisos. Quan la lletra li sigui finalment feta efectiva, al
final del termini, es restablirà la normalitat de la situació.</p>
<p>En aquests dos casos d&rsquo;invenció d&rsquo;instruments monetaris addicionals
−que ja no són moneda metàl·lica, però que representen el pagament,
en un termini donat, de moneda metàl·lica− la limitació, respecte de
la moneda metàl·lica, és que aquests nous instruments són temporals: no
duren indefinidament, sinó que s&rsquo;acaben, desapareixen, un cop escolat
el termini, un cop la lletra és feta efectiva pel seu tirador.</p>
<p>Amb la invenció del bitllet de banc, aquesta limitació desapareix. El
bitllet de banc va ser inventat el 1656 per Palmstruch, banquer
d&rsquo;Amsterdam. Consisteix únicament en el fet que el banc, enlloc de pagar
els seus clients amb peces de moneda metàl·lica, ho fa amb bitllets,
trossos de paper que són una promesa del Banc de convertir-los en metall
en qualsevol moment que el seu possessor ho demani. Com que aquests
bitllets no comporten termini, poden circular indefinidament fins que
algú es decideixi a canviar-los en metall.</p>
<p>Ens trobem ja així amb dues circulacions monetàries permanents, ben
diferenciades: la circulació de moneda metàl·lica concreta; i la
circulació de bitllets de banc, que ja no tenen valor intrínsec, però
que representen una promesa permanent de conversió en or i, per tant,
estan fonamentats en la <strong>confiança</strong> en el banc emissor, en la seva
capacitat de fer front a les demandes de conversió. Aquesta circulació
monetària, doncs, ja no és concreta, però guarda una relació amb la
circulació concreta (la de moneda metàl·lica): la possibilitat permanent
de convertir-se en ella.</p>
<p>Gràcies als bitllets de banc, els Bancs tenen la possibilitat de posar
remei a l&rsquo;escassedat de metalls preciosos −que, malgrat les
successives descobertes de mines al llarg del segle XIX, continuen
essent insuficients: ja estem en plena industrialització−.</p>
<p>Efectivament, els bancs privats emeten bitllets en quantitats que
superen amb escreix el contingut en metàl·lic dels seus dipòsits. Com ja
hem dit, això poden fer-ho sense ocasionar cap problema sempre que
guardin una proporció prudent entre metàl·lic i bitllets. Però, a
través d&rsquo;aquest mecanisme, creen els instruments monetaris de què el
mercat o la societat estan necessitats, ja que la quantitat de moneda
metàl·lica és insuficient.</p>
<p>El sistema monetari que acabem de descriure −basat en moneda metàl·lica
i bitllet de banc convertible−, anomenat patró-or (<em>gold standard</em>),
caracteritza tot el segle XIX.</p>
<p>Però, finalment, també aquest sistema s&rsquo;ha mostrat inadequat per a les
necessitats d&rsquo;un utilitarisme desenvolupat. Amb la nova evolució, els
instruments monetaris canviaran definitivament de natura, tornant a la
primitiva abstracció. Vegem com s&rsquo;esdevingué.</p>
<p>Durant el segle XIX, els Bancs Centrals dels diferents Estats
monopolitzen l&rsquo;emissió de bitllets de banc, que esdevenen així de
curs legal. Però, cada cop que a un Estat se li presenten problemes de
tipus polític o utilitari (crisis de producció; guerres;
revolucions&hellip;) aquest, que ha d&rsquo;atendre més despeses, emet més
bitllets, fins al moment que ve una crisi de confiança, tothom vol
convertir els seus bitllets en metall i llavors, es decreta el curs
forçós, això és, la inconvertibilitat dels bitllets. Quan les coses
tornen a la normalitat, la convertibilitat pot restablir-se.</p>
<p>Durant la Primera Guerra Mundial, les enormes despeses originades per
la guerra provocaren el buidament quasi total de les arques dels Estats
bel·ligerants −l&rsquo;or de les quals emigrà, en gran part, als Estats
Units−. Els bitllets s&rsquo;emeten en grans quantitats, però la
convertibilitat ha de ser, evidentment, suprimida.</p>
<p>A partir de llavors, els sistemes monetaris del món civilitzat s&rsquo;han
caracteritzat per la inconvertibilitat dels bitllets de banc, oficial o
real. Després de la guerra, alguns països intentaren de restaurar una
certa parcial convertibilitat, però la crisi del 29 acabà definivament
la qüestió.</p>
<p><img src="/static/../_imatges/Richard_M._Nixon.jpg" alt="" title="Richard M. Nixon"></p>
<p><!-- raw HTML omitted --><!-- raw HTML omitted --></p>
<p>De manera que el sistema monetari sorgit de la Primera Guerra Mundial es
basa en l&rsquo;abandó de la moneda metàl·lica −a l&rsquo;interior de cada Estat, ja
que en les relacions internacionals les coses són, per un cert temps
(és a dir, fins a 1971, quan Nixon deslliga el dòlar de l&rsquo;or),
diferents− i en el predomini del bitllet de banc inconvertible, que
nosaltres anomenem <strong>pseudo-bitllet de banc</strong> o <strong>paper-moneda</strong>.
Aquest paper-moneda ja no té res a veure amb l&rsquo;or: no en representa
cap quantitat, ni pot ser convertit en ell. Quina és doncs la seva
natura? Quin és el seu fonament?</p>
<p>El paper-moneda −el que encara circula en els nostres dies−, es basa,
senzillament i únicament, en la necessitat que hom té d&rsquo;ell, en la
convenció social que ha fet d&rsquo;ell l&rsquo;instrument necessari dels actes de
mercat i de societat, i en la confiança que hom li acorda com a
instrument que acompleix la seva funció adequadament. Per tant, la
seva naturalesa és ja radicalment auxiliar-abstracta: el seu valor és
el d&rsquo;un instrument que ens ajuda en la comptabilitat i intercanvi de
les mercaderies concretes existents en el mercat; és doncs un valor
auxiliar i abstracte, no un valor intrínsec o concret, que només tenen
les mercaderies concretes, produïdes o productores.</p>
<br />

<h3 id="6-el-sistema-monetari-actual"><strong>6. El sistema monetari actual</strong></h3>
<p>En aquesta llarga −però rica en ensenyaments− evolució de la moneda
metàl·lica, s&rsquo;ha anat obrint una bretxa cada vegada més profunda entre
el valor concret-intrínsec dels metalls preciosos, i el valor
auxiliar-abstracte dels instruments monetaris. Amb l&rsquo;adveniment del
paper-moneda, aquestes dues realitats han quedat ja definitivament
dissociades: ja no tenen res a veure l&rsquo;una amb l&rsquo;altra.</p>
<p>Arribats en aquest punt, el sistema monetari, lliure del llast pesant
dels metalls, pot evolucionar cap a formes cada cop més intangibles, més
desmaterialitzades, més abstractes, en acord amb la seva naturalesa
primitiva.</p>
<p>I això és, efectivament, el que s&rsquo;ha esdevingut, i el que continua
esdevenint-se encara sota els nostres propis ulls. Avui, el
paper-moneda no és l&rsquo;únic tipus d&rsquo;instrument monetari utilitzat. A
ell s&rsquo;ha afegit l&rsquo;anomenat diner escriptural, que no és sinó poder de
compra inscrit en un compte. El paper-moneda que hom porta al banc es
converteix allà en unitats monetàries inscrites en un compte personal;
aquestes unitats podran després circular per un simple joc
d&rsquo;escriptures entre comptes diferents, sense necessitat de fer
circular paper-moneda: en això consisteix la compensació bancària. Dues
persones que tinguin comptes corrents en el mateix o en diferents bancs,
poden efectuar llurs pagaments mutus, simplement, inscrivint les
xifres corresponents en els respectius comptes.</p>
<p>Aquesta nova forma de circulació monetària és la darrera invenció dels
banquers per a fer front, en aquest cas, a l&rsquo;escassedat de
paper-moneda, controlat per l&rsquo;Estat. Amb el procediment de les
escriptures en compte corrent, hom s&rsquo;evita de fer córrer molt
paper-moneda; però, a més a més, es pot crear <strong>nova</strong> circulació
monetària. Aquest és, precisament, com ja hem vist, l&rsquo;ofici del
banquer: inventar el poder de compra que falta en el mercat, fer
possible una circulació monetària suplementària, quan l&rsquo;existent no és
suficient. I això es continua fent, com abans, a través del <strong>crèdit</strong>.
Només que ara, el crèdit ja no es fa emetent bitllets de banc més o
menys garantits pels dipòsits en metàl·lic, perquè aquesta emissió està
monopolitzada per l&rsquo;Estat; sinó que es fa obrint comptes corrents de
crèdit, és a dir, a persones que no han realitzat cap dipòsit previ en
paper-moneda. I la garantia d&rsquo;aquest crèdit està constituïda per tots
els dipòsits realment efectuats en el banc. Com abans, l&rsquo;únic que cal
per a garantir la solidesa d&rsquo;aquest sistema és mantenir una proporció
adequada entre aquestes dues circulacions monetàries: la circulació a
partir dels dipòsits efectuats −que es limita a <strong>substituir</strong> la
circulació de paper-moneda− i la circulació originada per crèdit −que
s&rsquo;<strong>afegeix</strong> a la primera−.</p>
<p>La moneda escriptural ha esdevingut la moneda per excel·lència dels
països desenvolupats, on el comerç i la indústria concorren a
multiplicar els intercanvis. En alguns països industrials, arriba a
representar el 80 % de la massa monetària total. En els nostres dies,
s&rsquo;està convertint ràpidament en moneda electrònica: unes simples
impulsions elèctriques i unes memòries magnètiques són suficients per
a realitzar les passacions d&rsquo;escriptures. Aquesta desmaterialització
creixent de la realitat monetària és la prova més evident de la seva
naturalesa fonamentalment instrumental-abstracta.</p>
<p>Sí, el sistema monetari ha retornat a les seves característiques
primitives d&rsquo;abstracció i instrumentalitat: els instruments monetaris
vigents no tenen cap valor intrínsec, sinó que es limiten a fer
d&rsquo;intermediaris en l&rsquo;intercanvi de les mercaderies concretes, i a
expressar el valor d&rsquo;aquestes en termes d&rsquo;unitats abstractes.</p>
<p>Però també és evident que aquests instruments monetaris actuals −els
pseudo-bitllets de banc i el diner escriptural dels comptes corrents
bancaris− no s&rsquo;assemblen gens a allò que en el capítol anterior hem
designat com <strong>instrument monetari</strong>.</p>
<p>Efectivament, el sistema monetari, malgrat la seva evident evolució,
conserva encara tots els vicis inherents a la moneda metàl·lica
concreta: anonimat, uniformitat i dinamicitat dels instruments
monetaris.</p>
<p>Volem ara, doncs, analitzar quines característiques hauria de reunir un
sistema monetari sense cap d&rsquo;aquests vicis, i trobar la manera
d&rsquo;actualitzar aquestes característiques en un instrument monetari
realment adaptat a la complexitat mercantil i al progrés tecnològic
actuals.</p>
<br />

<h3 id="7-referències-bibliogràfiques-daquest-capítol"><strong>7. Referències bibliogràfiques d&rsquo;aquest capítol</strong></h3>
<p>A) En referència al <strong>troc antemonetari</strong> i a les relacions
d&rsquo;intercanvi utilitari entre els caçadors‑recol·lectors,</p>
<p><!-- raw HTML omitted -->Sahlins, m<!-- raw HTML omitted -->. <em>Economía de
la Edad de Piedra</em></p>
<p>Madrid, Akal, 1977.</p>
<p>B) En referència a les unitats monetàries abstractes entre els pobles
primitius,</p>
<p><!-- raw HTML omitted -->Godelier, m<!-- raw HTML omitted -->. <em>Economía,
fetichismo y religión en las sociedades primitivas</em> (Cap. IX), Madrid,
S.XXI, 1978.</p>
<p><!-- raw HTML omitted -->Firth, r<!-- raw HTML omitted -->. (compilador)
<em>Temas de antropología económica</em> («El racionamiento primitivo», per
Mary Douglas) Mèxic, Fondo de Cultura Económica, 1974 (e.o.1967).</p>
<p><!-- raw HTML omitted -->Herskovits, m.j<!-- raw HTML omitted -->.
<em>Antropología económica</em> (Capítol XI, «Dinero y riqueza»), Mèxic, Fondo
de Cultura Económica.</p>
<p>C) En referència a les unitats monetàries abstractes entre les
civilitzacions antigues,</p>
<p><!-- raw HTML omitted -->Finley, m.i<!-- raw HTML omitted -->. <em>El mundo de
Odiseo</em> (Capítol IV, Riqueza y Trabajo) Madrid, Fondo de Cultura
Económica, 1980.</p>
<p><!-- raw HTML omitted -->Carlton, e<!-- raw HTML omitted -->. <em>Ideology and
social order</em> (pp. 136‑137), London, Routledge &amp; Kegan Paul, 1977.</p>
<p><!-- raw HTML omitted -->Klima, j<!-- raw HTML omitted -->. <em>Sociedad y
cultura en la Antigua Mesopotamia</em> (Capítol X, «Comercio y crédito»,
Akal, 1980 (e.o.1964).</p>
<p><!-- raw HTML omitted -->Polanyi, k<!-- raw HTML omitted -->. i altres.
<em>Comercio y mercado en los imperios antiguos</em>, Barcelona, Ed. Labor
1976.</p>
<p>D) En referència al sistema de comptabilitat i les butlles a l&rsquo;Àsia
Occidental,</p>
<p><!-- raw HTML omitted -->Schmandt‑besserat, d<!-- raw HTML omitted -->. «<em>El
primer antecedente de la escritura</em>», a <strong>Investigación y Ciencia</strong>
núm. 23, agost 1978.</p>
<p><!-- raw HTML omitted -->The Cambridge Encyclopedia of
Archeology<!-- raw HTML omitted -->, Cambridge University Press, 1980.</p>
<p>E) En referència a la història monetària europea,</p>
<p><!-- raw HTML omitted -->Daste, b<!-- raw HTML omitted -->. <em>La monnaie</em>,
vol. I <strong>La monnaie et son histoire</strong>, Paris, Les Éditions
d&rsquo;Organisations, 1976.</p>
<p><br />

<br />
</p>
<h2 id="capítol-3-característiques-dun-sistema-monetari-científic"><strong>Capítol 3. CARACTERÍSTIQUES D&rsquo;UN SISTEMA MONETARI «CIENTÍFIC»</strong></h2>
<p>De tot el que hem vist en el capítol 1 sobre com eren en els seus
orígens, i com haurien de ser ara, els sistemes monetaris, es dedueix
una afirmació fonamental: la naturalesa de tot sistema monetari és la
d&rsquo;un sistema mètric per a la mesura del <strong>valor de canvi</strong> en el mercat
de les mercaderies concretes.</p>
<p>De tot el que hem vist en el capítol 2 sobre com s&rsquo;han transformat i
com són actualment els sistemes monetaris, se&rsquo;n dedueix també una
constatació fonamental: el sistema monetari actual <strong>no és</strong> un bon
sistema mètric, sinó que és més aviat un sistema confusionista i
confusionari.</p>
<p>En els capítols que seguiran, plantejarem la necessària reforma del
sistema monetari vigent, la necessària elaboració i implantació d&rsquo;un
instrument-document monetari racional i informatiu, integrat en el marc
d&rsquo;un sistema monetari pro-científic<sup id="fnref:8"><a href="#fn:8" class="footnote-ref" role="doc-noteref">8</a></sup>.</p>
<p>En aquesta tasca, ens cal començar per una reflexió general sobre quines
són les característiques que ha de reunir qualsevol sistema mètric
pro-científic. Seguidament, veurem com es concreten aquestes
característiques en el cas d&rsquo;un sistema monetari.</p>
<br />

<h3 id="1-medició-i-sistemes-mètrics"><strong>1. Medició i sistemes mètrics</strong></h3>
<p>La medició és un dels actes més importants en qualsevol investigació
«científica» que es vulgui experimental.</p>
<p>El «científic», després d&rsquo;acurades i exhaustives observacions dels
fenòmens que estudia, emet una(es) hipòtesi(s), que després haurà de
contrastar amb la realitat, a través de la preparació i realització dels
experiments adients.</p>
<p>Però l&rsquo;experiment −que no és sinó una modificació a voluntat i
controlada de la realitat en vistes a obtenir els resultats previstos
per la hipòtesi en joc− implica la captació el més exacta possible de
la realitat experimentada i de les seves variacions i modificacions,
per tal que la comparació amb les dades previstes per la hipòtesi sigui
el més ajustada possible.</p>
<p>Per aconseguir aquesta exactitud, aquesta fidelitat a la realitat dels
fenòmens observats, ens valem de la quantificació, per medició, dels
dits fenòmens. La quantificació és un procediment de captació de dades
que afina l&rsquo;aproximació a la realitat, però a més a més ho fa d&rsquo;una
manera objectiva.</p>
<p>La quantificació dels fenòmens −o, millor dit, de cada una de les
pervalències<sup id="fnref:9"><a href="#fn:9" class="footnote-ref" role="doc-noteref">9</a></sup> considerades en els fenòmens− és una condició
indispensable a tota «ciència» experimental.</p>
<p>Per a la quantificació, hom es val d&rsquo;un instrument que és el sistema
mètric, conjunt de convencions i procediments de medició que ens
permeten d&rsquo;observar la realitat sota un aspecte quantitatiu.</p>
<p>Cal observar que la representació quantitativa de la realitat no ens
dóna cap veritat −ja que la quantificació és una pura invenció i
convenció abstracta de l&rsquo;home. Sí que ens permet, en canvi,
d&rsquo;acostar-nos a la realitat amb objectivitat i, en conseqüència, amb
eficàcia. Ja que la formulació de lleis quantitatives sobre els fenòmens
és la base de la posterior actuació i modificació en profit propi dels
dits fenòmens −modificació que anomenem <strong>tècnica</strong>−.</p>
<p>Així doncs, tota «ciència» ha de disposar de sistemes mètrics adequats
per a la medició i quantificació de les pervalències que li interessa
d&rsquo;estudiar.</p>
<p>La Física, per exemple, disposa de sistemes per a la mesura de
pervalències tals com la longitud, la densitat, el temps, la
temperatura&hellip;</p>
<p>I en canvi, la ciència de mercat, que nosaltres anomenem
<strong>Mercologia</strong>, no disposa de cap sistema mètric adequat per a la mesura
d&rsquo;una de les seves pervalències fonamentals: el valor de canvi en el
mercat de les mercaderies concretes existents. El sistema monetari ha de
ser aquest sistema, però actualment no reuneix cap de les condicions
indispensables per a poder acomplir amb eficàcia aquesta funció.</p>
<p>Tot sistema mètric pro-científic ha de constar, com a mínim, dels tres
elements següents:</p>
<p>1. Una <strong>unitat de mesura</strong>, rigorosament definida, totalment abstracta
i convencional.</p>
<p>2. Un <strong>procediment de mesura</strong> que permeti, en la pràctica, l&rsquo;acte de
la medició: això és, que permeti de comptar quantes de les unitats
definides conté un fenomen concret observat.</p>
<p>3. Un <strong>document de mesura</strong> que deixi constància documentària de cada
acte de medició realitzat, per tal de poder procedir a una anàlisi i
estadística de conjunt.</p>
<br />

<h3 id="2-les-unitats-de-mesura"><strong>2. Les unitats de mesura</strong></h3>
<p>Les unitats de mesura que hom inventa per a mesurar una pervalència
donada d&rsquo;un fenomen determinat, són conceptes totalment abstractes, i
llur invenció és totalment arbitrària. L&rsquo;única condició és que llur
definició sigui molt precisa i rigorosa.</p>
<p>Per exemple, la unitat de longitud és <strong>el metre</strong>; aquest pot
definir-se com «la distància de la deumilionèssima part del quadrant
del meridià terrestre».</p>
<p>En mercologia, la pervalència fonamental que ens interessa de mesurar
és el valor de canvi de les mercaderies concretes; la unitat de mesura
d&rsquo;aquesta pervalència és la <strong>unitat monetària</strong>, que rep diferents noms
en cada Estat, ja que cada un defineix llur pròpia unitat monetària (com
antigament també cada país definia llurs pròpies unitats de longitud,
de pes, de volum&hellip;).</p>
<p>Però les unitats monetàries són una classe d&rsquo;unitats de mesura molt
especial, que <strong>no romanen estables</strong>. Efectivament, el valor de canvi
de les mercaderies concretes no és sempre el mateix, no és idèntic en
diferents situacions de temps i d&rsquo;espai. La distància entre Barcelona i
Madrid és sempre la mateixa; però el valor de canvi d&rsquo;un litre de vi
varia, en el temps i en l&rsquo;espai, en funció d&rsquo;una sèrie molt complexa de
causes, que aquí no analitzarem.</p>
<p>Com que la realitat que vol mesurar és variable, la unitat monetària
també és variable: no hi ha cap constant exterior invariable en relació
a la qual definir el valor de la unitat monetària, de manera que la
definió d&rsquo;aquesta unitat no és fixa, sinó que evoluciona correlativament
a les variacions en el valor de canvi de les mercaderies concretes que
mesura.</p>
<p>A més a més, la unitat monetària no pot definir-se en relació a una
única mercaderia privilegiada, sinó que, en un espai geopolític donat,
ha de definir-se en referència al conjunt de totes les mercaderies que
circulen en el període de temps considerat.</p>
<br />

<h3 id="3-els-procediments-de-mesura"><strong>3. Els procediments de mesura</strong></h3>
<p>Un cop definida amb rigor i precisió una unitat de mesura qualsevol,
cal inventar la manera de poder realitzar, en la pràctica, les
medicions de fenòmens concrets que interessin a qualsevol persona.</p>
<p>Realitzar una medició no és altra cosa que <strong>comptar</strong> el nombre
d&rsquo;unitats abstractes que conté un fenomen concret qualsevol.</p>
<p>En el cas de les unitats de longitud, tothom coneix els metres, les
regles, i tants altres instruments i tècniques de medició, que
constitueixen els procediments de mesura.</p>
<p>En el cas de les unitats monetàries, l&rsquo;únic procediment imaginable de
realitzar la medició del valor de canvi d&rsquo;una mercaderia concreta, és
<strong>el canvi mateix</strong>, el lliure contracte canviari-monetari realitzat
entre dos agents del mercat. Es la llibertat del joc del mercat que
genera preus i salaris assignats a cada mercaderia concreta (produïda
o productora, respectivament), en el mateix moment en què es realitza un
acte de compra-venda.</p>
<p>Preus i salaris són entitats mixtes, concretes-abstractes, que resulten
de cada acte de medició, de cada intercomparació entre la mercaderia
concreta a mesurar i la unitat monetària abstracta, en el mercat
lliure.</p>
<p>I, paradoxalment, és del conjunt de preus i salaris fixats en un
espai-temps donat que hom pot, per una operació inversa a la d&rsquo;aquesta
fixació, definir el valor de la unitat monetària en aquest espai-temps.
Ja que el valor de la unitat monetària −anomenat <strong>diner</strong>− no és sinó
la seva capacitat de compra mitjana en cada espai-temps donat.</p>
<br />

<h3 id="4-els-documents-de-mesura"><strong>4. Els documents de mesura</strong></h3>
<p>La darrera condició indispensable a tot sistema mètric pro-científic, és
que tot acte de mesura realitzat estigui ben documentat, tant de cara a
poder verificar la seva validesa, com de cara a poder, després,
utilitzar els resultats elementals obtinguts en analítiques i
estadístiques del conjunt observat.</p>
<p>Així, cada acte de mesura del valor de canvi d&rsquo;una mercaderia concreta
qualsevol −és a dir: cada intercanvi mercantil elemental− cal que
estigui plenament documentat.</p>
<p>Com ja hem vist en el capítol 1, en un sistema monetari racional,
aquesta documentació es realitza automàticament a través dels
instruments monetaris o documents monetaris. Efectivament, els
instruments-documents monetaris són <strong>instruments</strong> en tant que
serveixen per a facilitar els intercanvis; però també són
<strong>documents</strong> perquè recullen i conserven l&rsquo;acte mercantil efectuat a
través d&rsquo;ells.</p>
<p>Les condicions mínimes que cal exigir a una documentació seriosa són
aquestes dues: primer, que cada acte de mesura lliuri el seu propi
document; segon, que aquest document sigui exhaustiu, això és, que
consigni totes les circumstàncies significatives que concorren en
l&rsquo;acte de mesura realitzat.</p>
<p>I és sobretot per aquesta banda que falla el sistema monetari actual:
perquè manca absolutament d&rsquo;una documentació adequada.</p>
<p>En el sistema monetari vigent, els instruments monetaris estan
constituïts, principalment, per peces de moneda, pseudo-bitllets de banc
i diner bancari. Però tots aquests instruments, enlloc de documentar
els actes de medició-intercanvi en què s&rsquo;utilitzen, són de naturalesa
essencialment <strong>antidocumentària</strong>. Més que documentar, es pot dir
que amaguen la realitat, degut a les seves característiques de:</p>
<p><strong> dinamicitat</strong>: no documenten una única transacció mercantil
elemental, sinó que serveixen en multitud d&rsquo;intercanvis, circulen en
el mercat per un temps indefinit i acomplint el seu paper en una
quantitat desconeguda d&rsquo;intercanvis elementals. Degut a aquesta
mobilitat permanent, els instruments monetaris actuals són
anticientífics per fonamentalment antiestadístics. No hi ha
estadística possible amb unes realitats tan incontroladament
dinàmiques.</p>
<p><strong> uniformitat</strong>: els instruments monetaris actuals són idèntics entre
ells; només varien quant al nombre d&rsquo;unitats monetàries que
representen. Però no forneixen cap indicació respecte dels detalls
particulars de cada intercanvi elemental en què intervenen. No ens
diuen <strong>què</strong> s&rsquo;ha intercanviat, ni <strong>com</strong>, ni <strong>quan</strong>&hellip; Aquesta
uniformitat és també anticientífica per antianalítica. No hi ha
anàlisi possible de la complexa i fluïda realitat mercantil, sense
documentació precisa i detallada de cada acte elemental efectuat.</p>
<p><strong> anonimat</strong>: finalment, els instruments monetaris actuals són
anònims, és a dir, no informen sobre <strong>qui</strong> són els agents d&rsquo;un
intercanvi mercantil o d&rsquo;un acte social-monetari donat. No permeten
doncs d&rsquo;assignar responsabilitats als agents monetaris. En aquest
sentit, els instruments monetaris vigents són, a més d&rsquo;anticientífics,
antijusticials, perquè permeten de realitzar tot tipus d&rsquo;activitats
monetàries sense que en quedi cap rastre personalitzador i
responsabilitzador.</p>
<p>Les tres característiques anticientífiques i antijusticials dels
instruments monetaris actuals que acabem de citar, s&rsquo;apliquen
principalment als pseudo-bitllets de banc, en els quals són ben
evidents.</p>
<p>Ara bé, el diner bancari (comptes corrents principalment, però també
multitud d&rsquo;altres modalitats més o menys conegudes pel profà), malgrat
que pot semblar no reunir aquestes característiques −per exemple:
acostuma ser nominal− és també essencialment antidocumentari, ja que,
si alguna documentació forneix sobre els actes realitzats a través
d&rsquo;ell, aquesta és secret bancari. A més a més, pot convertir-se en
qualsevol moment en pseudo-bitllets de banc, quedant així el seu rastre
completament tallat.</p>
<p>Si els instruments monetaris actuals són la negació del que hem designat
instrument-document monetari, ens cal, en conseqüència, repensar
l&rsquo;instrument monetari capaç de constituir la garantia eficaç d&rsquo;una
medició exacta i plenament documentada del valor de canvi de totes i
cada una de les mercaderies existents en un mercat donat.</p>
<p>Documentar amb exactitud i precisió cada lliure acte d&rsquo;intercanvi
mercant-monetari i cada lliure acte social-monetari és l&rsquo;única manera
d&rsquo;aconseguir la transformació de la mercologia en una «ciència»
experimental. I és també l&rsquo;única manera d&rsquo;aconseguir, per la
clarificació i la transparència monetàries obtingudes, la transformació
de la corrupta societat actual en una societat més lliure, més
responsable i més justa.</p>
<p><br />

<br />
</p>
<h2 id="capítol-4-la-factura-xec"><strong>Capítol 4. LA FACTURA-XEC</strong></h2>
<p>Presentem en aquest capítol una proposta molt concreta sobre com podria
ser l&rsquo;instrument-document monetari que ens fa avui dia tanta falta.</p>
<p>El designem amb el mot compost de <strong>factura-xec</strong>.</p>
<br />

<h3 id="1-característiques-de-la-factura-xec"><strong>1. Característiques de la factura-xec</strong></h3>
<p>Les característiques essencials de la factura-xec, que fan d&rsquo;ella un
instrument realment pro-científic i pro-justicial, i una alternativa
vàlida als instruments monetaris actuals, són les següents:</p>
<p><strong> és estàtica</strong>, això és, intervé en un únic acte monetari (ja sigui
un intercanvi mercantil, ja sigui un acte social-monetari): s&rsquo;emet per
a un acte monetari determinat, i s&rsquo;acaba amb ell. Ja no pot ser
utilitzada mai més. Aquesta és la garantia <em>sine qua non</em> de tota
posterior estadística.</p>
<p><strong> és diversificada</strong> de manera màxima i òptima, en funció de les
característiques específiques de cada acte mercant-monetari o
social-monetari; queda així garantida la possibilitat d&rsquo;una
posterior analítica global del mercat i la societat monetaris.</p>
<p><strong> és personalitzada</strong>, això és, consigna la personalitat dels dos
agents mercants o socials que la utilitzen com a instrument monetari:
l&rsquo;emissor i el beneficiari. Aquesta personalització és la garantia
eficaç de la plena responsabilització jurídica de dits agents.</p>
<p>L&rsquo;instrument monetari que reuneixi aquestes característiques serà un
autèntic document, deixarà constància documental de cada un i tots els
actes monetaris (mercants o socials) esdevinguts, i en precisarà amb
detall les particularitats i els agents implicats.</p>
<br />

<h3 id="2-descripció-de-la-factura-xec"><strong>2. Descripció de la factura-xec</strong></h3>
<p>La denominació de factura-xec descriu amb precisió la naturalesa de
l&rsquo;instrument-document monetari que proposem com a substitut dels actuals
instruments monetaris.</p>
<p>Efectivament, la factura-xec no és sinó un tros de paper (que caldrà
estandaritzar a nivell de comunitat geopolítica) que serà alhora una
factura i un xec.</p>
<p><strong>Quant a factura</strong>, farà constar la plaça i la data de la transacció;
especificarà la quantitat i la qualitat de la mercaderia concreta que
és objecte de la transacció, el seu preu unitari i la quantitat total a
pagar; especificarà també el nom de l&rsquo;establiment del venedor.</p>
<p><strong>Quant a xec</strong>, aquest mateix document farà constar la identitat del
client, el nom del seu establiment comptable<sup id="fnref:10"><a href="#fn:10" class="footnote-ref" role="doc-noteref">10</a></sup> i el número del seu
compte corrent, així com l&rsquo;establiment comptable i el número del compte
corrent del proveïdor.</p>
<br />

<h3 id="3-funcionament-de-la-factura-xec"><strong>3. Funcionament de la factura-xec</strong></h3>
<p>El mecanisme de funcionament que preveiem per a la factura-xec és el
següent:</p>
<p><strong></strong> cada acte monetari elemental (sigui social-monetari, sigui
mercant-monetari) comporta dos agents. En el cas, més corrent, de
l&rsquo;acte mercant-monetari, és a dir, l&rsquo;intercanvi mercantil o acte de
compra-venda, aquests dos agents s&rsquo;anomenen respectivament «client» i
«proveïdor».</p>
<p><strong></strong> el client és l&rsquo;emissor de la factura-xec. Tot client és un
<strong>client-deutor-tirador</strong>.</p>
<p><strong></strong> el proveïdor és el beneficiari de la factura-xec. Tot proveïdor
és un <strong>proveïdor-beneficiari</strong>.</p>
<p><strong></strong> el proveïdor-beneficiari omplirà la factura-xec amb les
consignacions indicades més amunt. El client-deutor-tirador la
signarà. Caldrà establir els mecanismes necessaris de verificació de
la identitat del client.</p>
<p><strong></strong> el proveïdor-beneficiari es quedarà l&rsquo;original de la factura-xec;
el client-deutor-tirador se&rsquo;n quedarà una còpia.</p>
<p><strong></strong> el proveïdor-beneficiari és l&rsquo;únic beneficiari legal de la
factura-xec: això és, en cap cas una factura-xec no podrà ser
endossada.</p>
<p><strong></strong> el proveïdor-beneficiari entregarà la factura-xec al seu
establiment comptable el qual instantàniament li abonarà en el seu
compte corrent la quantitat indicada.</p>
<p><strong></strong> després, l&rsquo;establiment comptable del beneficiari enviarà la
factura-xec a l&rsquo;establiment comptable del client-deutor-tirador, i
s&rsquo;efectuarà el corresponent càrrec en el compte corrent d&rsquo;aquest.</p>
<p><strong></strong> un cop realitzades aquestes passacions d&rsquo;escriptures, la
factura-xec serà neutralitzada, microfilmada i arxivada a fins
estadístics i justicials. Aquí s&rsquo;acaba la vida d&rsquo;aquesta factura-xec.</p>
<p><strong></strong> la factura-xec pot comportar un termini de pagament segons llei;
en aquest cas, caldrà preveure les modificacions necessàries del
procediment que acabem de descriure. En tots els casos, però,
l&rsquo;interès del descompte bancari anirà a càrrec del
client-deutor-tirador que necessita ajornar el pagament.</p>
<p><strong></strong> una mesura complementària, que conferiria gran solidesa a aquest
sistema, seria la creació d&rsquo;una Caixa Interbancària que garantís el
pagament al beneficiari de tota factura-xec emesa sense fons. Aquesta
Caixa Interbancària seria l&rsquo;únic actor en justícia contra el tirador
insolvent.</p>
<br />

<h3 id="4-la-qüestió-de-la-divisa"><strong>4. La qüestió de la divisa</strong></h3>
<p>L&rsquo;adopció d&rsquo;un instrument monetari com el que hem descrit, comporta
necessàriament un canvi important en les relacions monetàries amb
l&rsquo;estranger, amb les comunitats geopolítiques que no comparteixen la
pròpia unitat monetària.</p>
<p>Les relacions monetàries amb l&rsquo;exterior són, en l&rsquo;actualitat, de dues
classes molt diferents, en tots els països.</p>
<p>En primer lloc, hi ha el comerç exterior.</p>
<p>Per a tota transacció comercial amb l&rsquo;exterior −ja sigui dins d&rsquo;un
<em>modus vivendi</em>, o dins d&rsquo;un tractat comercial, bilateral o
multilateral−, caldrà establir factures-xec especials de comerç
exterior (d&rsquo;importació o d&rsquo;exportació). Aquestes factures-xec de comerç
exterior seran sempre consignades en unitats de la divisa estrangera
utilitzada: l&rsquo;importador o exportador de l&rsquo;exterior pagarà o cobrarà,
segons el cas, en tal divisa estrangera: però aquestes divises aniran a
parar al (o sortiran del) Tresor, que serà l&rsquo;únic que podrà detentar
divises. L&rsquo;exportador o importador propi no podrà detentar divises: en
el seu compte corrent, només figuraran quantitats −abonades o debitades,
segons el cas− en unitats monetàries interiors.</p>
<p>Per a efectuar el canvi entre la divisa estrangera i la unitat monetària
interior, es recorrerà −mentre no s&rsquo;hagi procedit a una total
desmonetització de l&rsquo;or en el món sencer− a un patró-or arbitrari,
determinat per l&rsquo;autoritat monetària, que serà confrontat al preu de
l&rsquo;or −en la divisa estrangera− en el mercat lliure internacional. De la
relació or-unitat monetària interior i de la relació or-divisa
estrangera se&rsquo;n deduirà, lògicament, una relació unitat monetària
interior-divisa estrangera que serà la utilitzada per a efectuar la
traducció numèrica entre aquestes dues.</p>
<p>Una altra alternativa per a realitzar comerç exterior consistirà que
l&rsquo;agent estranger accepti de pagar, o de ser pagat, en unitats
monetàries interiors. Llavors, haurà d&rsquo;obrir un compte corrent en un
establiment comptable de la comunitat geopolítica amb factura-xec, i
aquest compte corrent només serà vàlid, evidentment, en aquesta
comunitat. Aquest serà el cas més corrent quan es tracti de turisme
estranger i d&rsquo;inversions estrangeres en el propi país.</p>
<p>Després del comerç exterior hi ha, en segon lloc, el comerç de divises.</p>
<p>El primer que s&rsquo;ha de dir és que aquest desapareix totalment en i per a
qualsevol comunitat geopolítica que hagi adoptat amb plenitud el sistema
de la factura-xec.</p>
<p>Efectivament, la característica essencial d&rsquo;aquest sistema és que els
instruments monetaris s&rsquo;emeten únicament per a documentar una
transacció de mercaderia concreta, i expressament per això. Per tant,
no hi pot haver moviment d&rsquo;unitats monetàries sense moviment
correlatiu de mercaderies concretes. No pot, doncs, existir moviment
d&rsquo;unitats monetàries contra unitats monetàries. Ningú no pot comprar ni
vendre divises. De fet, la unitat monetària interior deixa de ser
divisa, perquè no pot ser comprada ni venuda en cap mercat exterior −ni
interior−.</p>
<p>Així doncs, l&rsquo;Estat d&rsquo;una qualsevol comunitat geopolítica que hagi
adoptat la factura-xec, no haurà de defensar la pròpia divisa contra
l&rsquo;especulació, ni defensar la paritat de la pròpia divisa. Ja que
l&rsquo;especulació esdevindrà instrumentalment impossible, i tampoc no
existirà cap paritat oficialment fixada, sinó que el valor de la pròpia
unitat monetària respecte de les divises estrangeres fluctuarà
lliurement, seguint l&rsquo;evolució del mercat.</p>
<p>Les precisions que hem donat sobre el funcionament concret de la
factura-xec evidencien que aquesta és un instrument-document monetari
molt precís, àgil, de fàcil establiment i d&rsquo;emissió privada.</p>
<p>Proposem doncs la supressió de tots els actuals instruments monetaris,
principals i auxiliars, d&rsquo;emissió oficial o privada-bancària, i la seva
substitució per un únic tipus d&rsquo;instrument-document monetari, la
factura-xec, de lliure emissió privada per cada agent mercant o social
ben personalitzat i responsabilitzat, amb l&rsquo;única limitació del seu
saldo en compte corrent.</p>
<p><br />

<br />
</p>
<h2 id="capítol-5-la-telemàtica"><strong>Capítol 5. LA TELEMÀTICA</strong></h2>
<br />

<h3 id="1-definicions"><strong>1. Definicions</strong></h3>
<p>La paraula <strong>telemàtica</strong> comença ja a ser usada correntment en tots
els mitjans d&rsquo;informació del nostre país.</p>
<p>S&rsquo;ha format per la contracció dels dos termes, més familiars, de
<strong>telecomunicació</strong> i <strong>informàtica</strong>. Podríem definir la telemàtica,
doncs, com «la comunicació a distància (=telecomunicació) de la
informació codificada i tractada segons lògica (=informàtica)».</p>
<p>La informàtica no és sinó un sistema molt sofisticat de tractament de
la informació, que posa en joc, fonamentalment, tres elements:</p>
<p>a) El <strong>material</strong> (en anglès, <em>hardware</em>, això és, «quincalla»): és
l&rsquo;eina, l&rsquo;útil de treball; és l&rsquo;ordinador, la quincalla que el
constitueix, material i tangible. Aquesta quincalla és el suport físic
de la informació.</p>
<p>b) El <em><strong>logicial</strong></em> (en anglès, <em>software</em>, això és, «confiteria»): és
la direcció, el mètode de treball; és el programa, intangible,
lògic-abstracte, constituït per un conjunt d&rsquo;instruccions elementals
que, un cop introduïdes en la memòria central de l&rsquo;ordinador,
asseguren el seu funcionament.</p>
<p>c) El <strong>llenguatge</strong>: tota informació s&rsquo;expressa a través d&rsquo;un
llenguatge; també el programa ha d&rsquo;expressar-se en un llenguatge, que
l&rsquo;ordinador ha de comprendre per a poder executar les instruccions que
se li encomanen. Aquest llenguatge s&rsquo;anomena <strong>llenguatge-màquina</strong>,
i, doncs, fa de pont entre la màquina (material) i el programa
(lògic-abstracte); consisteix en una codificació que emparella els
conceptes lògics del programa amb fenòmens físics concrets: el pas de
senyals elèctrics. Els senyals elèctrics, doncs, materialitzen la
informació.</p>
<p>De la combinació de la informàtica amb les telecomunicacions −és a
dir, les tecnologies de comunicacions a distància, de circulació i
distribució de les informacions: telègraf, telèfon, ràdio, televisió,
vídeo&hellip;− en neix la telemàtica, que no és sinó la possibilitat de
connectar entre sí diversos centres informàtics, dispersos en l&rsquo;espai,
per tal que puguin transmetre&rsquo;s mútuament les informacions
emmagatzemades o elaborades per cadascun d&rsquo;ells.</p>
<p>De la combinació de la informàtica amb les tecnologies de control
retroactiu, en neix la cibernètica, que no és sinó la possibilitat que
l&rsquo;ordinador corregeixi contínuament el seu propi funcionament, per
comparació entre el programa i els resultats que es van obtenint.</p>
<br />

<h3 id="2-quina-informació"><strong>2. Quina informació?</strong></h3>
<p>Informàtica és tractament de la informació. Però de quina informació es
tracta? Pot ser qualsevol informació sotmesa a tractament informàtic?
No. Únicament pot ser-ho la informació que fa referència a fenòmens
«científicament» analitzables. Només la informació sistematitzable,
formalitzable, que pot ser expressada conforme a regles convencionals o
a lleis «científiques», pot ser objecte de tractament informàtic.</p>
<p>Perquè els programes informàtics són lògics, són conjunts d&rsquo;operacions
formals a realitzar sobre unitats informatives. I no té cap sentit
sotmetre a operacions lògiques tot allò que depèn de la lliure
imaginació, creativitat, intuïció humanes i que, per tant, no se sotmet
a cap sistema ni a cap llei, encara menys a cap lògica −que és el més
estricte dels camps de concentració−.</p>
<p>En un mot: tot allò que no és objecte de «ciència», tampoc no és
objecte de tractament informàtic. Un ordenador no pot donar resultats ni
respostes concernents a problemes ètics, morals, polítics, estètics&hellip;
Únicament pot ajudar l&rsquo;home a resoldre els problemes originats en el
camp dels fenòmens objecte de «ciència», perquè, en aquest camp, es
limita a repetir, imitar els esquemes de pensament lògic de l&rsquo;home, i a
executar-los. I, quan els executa, ho fa amb una gran rapidesa i
precisió, evitant així a l&rsquo;home d&rsquo;haver de realitzar llarguíssims i
enutjosos càlculs i operacions mentals.</p>
<p>Aquestes rapidesa i precisió són el gran avantatge i la gran utilitat de
la informàtica; i encara que el seu camp d&rsquo;aplicació estigui rígidament
delimitat, el resultat final és que l&rsquo;home compta amb un instrument molt
perfeccionat d&rsquo;anàlisi de la realitat fenomènica que li permet, després,
de prendre les seves lliures opcions i decisions ètiques, polítiques,
estètiques&hellip; de gran responsabilitat, sobre la base d&rsquo;un coneixement
dels fenòmens molt més complet i perfeccionat.</p>
<br />

<h3 id="3-aplicacions"><strong>3. Aplicacions</strong></h3>
<p>No per estrictament delimitat, el camp d&rsquo;aplicació de la tecnologia
informàtica és més reduït. Al contrari, el seu ús s&rsquo;imposa cada dia més
en multitud d&rsquo;àmbits i de tasques, fins a tal punt, que arriba a
constituir una autèntica revolució social.</p>
<p>Des dels programes per a l&rsquo;ensenyament i la investigació, fins a la
robòtica (o robotització de la producció: és a dir, producció
industrial realitzada per robots, màquines amb un cervell electrònic) i
la buròtica (o automatització de les tasques de despatx i oficina),
pasant pel vídeo, el vídeo-text, els jocs electrònics o els
miniordinadors personals, que atreuen el gran públic, multitud i
multitud d&rsquo;aplicacions pràctiques de la informàtica i de la telemàtica
existeixen, i moltes altres estan encara per inventar.</p>
<p>Per altra banda, el ràpid progrés tecnològic porta a una progressiva
miniaturització dels aparells, al seu abaratiment constant, i a
l&rsquo;elaboració de llenguatges home-màquina (que no s&rsquo;han de confondre amb
el llenguatge-màquina de què abans hem parlat) cada cop més propers al
llenguatge humà, −totes les quals coses faciliten en gran mesura l&rsquo;ús
d&rsquo;aquesta tecnologia−.</p>
<br />

<h3 id="4-el-mercat-telemàtic"><strong>4. El mercat telemàtic</strong></h3>
<p>Però el que aquí ens interessa particularment és la possibilitat
d&rsquo;aplicar la telemàtica a la configuració d&rsquo;un nou sistema monetari.</p>
<p>Això no és cap cosa nova, i ja tothom ha sentit parlar de diner
electrònic o de pagament electrònic. Hom utilitza també el terme genèric
de monètica.</p>
<p>Ara bé, les diferents iniciatives que ja estan en marxa al respecte en
diferents països, també en el nostre, no s&rsquo;engloben en el context d&rsquo;una
reflexió teòrica sobre el sistema monetari i la seva funció social. A
aquesta mancança fonamental, i a més a més molt perillosa, volem posar
remei.</p>
<p>En el capítol anterior hem descrit la factura-xec, l&rsquo;instrument
monetari que proposem com a alternativa als irracionals instruments
monetaris en vigència. Ara, ens ocuparem de com portar a la pràctica
aquesta factura-xec amb l&rsquo;ajut de la telemàtica; això és, de la
<strong>factura-xec pro-telemàtica</strong>. Les grans possibilitats de la
telemàtica fan que aquesta tecnologia s&rsquo;adapti perfectament a les
necessitats i característiques de la factura-xec.</p>
<p><strong>Factura-xec pro-telemàtica</strong> vol dir, senzillament, que tota
factura-xec emesa ho serà a través d&rsquo;un sistema telemàtic
centralitzat a nivell imperial. Posar a punt aquest sistema és,
tecnològicament parlant, la cosa més fàcil del món.</p>
<p>Tal sistema telemàtic hauria de comprendre els següents elements:</p>
<p>A) Centres telemàtics-monetaris:</p>
<p><strong></strong> centres facturadors privats: tots i cada un dels establiments de
venda mercantil (empreses; comerços al major; comerços i indústries
al detall), per petits que siguin, constitueixen un centre facturador.
Hauran d&rsquo;estar, doncs, proveïts de miniordinadors facturadors que, a
més a més, estaran dotats d&rsquo;una impressorà que imprimirà, a cada acte
de compra-venda efectuat, la factura-xec corresponent. El proveïdor
només haurà de teclejar les instruccions adequades per a què quedin
consignades totes les característiques de la transacció −segons hem
indicat en el capítol anterior−; prèviament a l&rsquo;establiment de la
factura-xec, haurà d&rsquo;haver comprovat la identitat del client
(existeixen a aquest efecte diversos mecanismes d&rsquo;identificació entre
els quals es pot escollir). El client, finalment, només haurà de signar
la factura-xec.</p>
<p><strong></strong> centres comptables privats: són els establiments comptables
(recordem: Bancs de Negocis i Caixes d&rsquo;Estalvis). En un d&rsquo;aquests
establiments, cada persona tindrà obert el seu compte corrent personal.
Cada factura-xec, un cop signada pel client, serà enviada pel proveïdor
al seu establiment comptable, el qual inscriurà la quantitat
corresponent en el seu compte corrent. L&rsquo;establiment comptable del
proveïdor enviarà la factura-xec a l&rsquo;establiment del client, on
s&rsquo;efectuarà també el corresponent càrrec en el compte corrent d&rsquo;aquest,
i on, posteriorment, la factura-xec serà microfilmada i arxivada. Cada
establiment comptable estarà encarregat de la realització dels estudis
d&rsquo;anàlisi i estadística corresponent a la totalitat de les
factures-xec signades per llurs clients en cada exercici ben
determinat. (Aquestes analítiques-estadístiques hauran d&rsquo;efectuar-se
amb omissió total de referències personals als agents de cada acte
monetari; a aquest respecte, vegeu el capítol 6).</p>
<p><strong></strong> centre imperial, depenent de les autoritats monetàries de la
comunitat geopolítica: a aquest centre arribaran les dades
analítiques-estadístiques elaborades per cada establiment comptable,
i es realitzaran les analítiques-estadístiques globals de tot
l&rsquo;imperi.</p>
<p>B) Connexions telemàtiques-monetàries: aquestes connexions no són
absolutament necessàries per a la posta en marxa del sistema monetari
proposat, però, a mesura que es vagin establint, aniran simplificant els
processos descrits anteriorment a realitzar per a cada centre
telemàtic:</p>
<p><strong></strong> connexions entre cada centre facturador i llur corresponent
establiment comptable: això possibilitarà l&rsquo;automaticitat de la
inscripció en compte corrent, sense necessitat d&rsquo;esperar a enviar la
factura-xec.</p>
<p><strong></strong> connexions entre centres comptables (establiments comptables):
això possibilitarà l&rsquo;automaticitat del càrrec en el compte corrent del
client.</p>
<p><strong></strong> connexions entre els centres comptables i el centre imperial, per
a possibilitar la transmissió automàtica de les dades
analítiques-estadístiques elaborades per a cada centre comptable.</p>
<p>La realitat mercantil resultant de la radical supressió dels
instruments monetaris actuals, i la seva substitució per la xarxa
monetària telemàtica que acabem de descriure, l&rsquo;anomenem mercat
telemàtic. En el mercat telemàtic, cada transacció elemental està
plenament documentada: hi ha per tant una total nitidesa del mercat,
una informació exhaustiva sobre ell, que, sempre que sigui posada a
disposició de tota la població −i no únicament d&rsquo;un sector privilegiat−
representa una font inesgotable de majors riquesa, llibertat i
capacitat d&rsquo;actuació intel·ligent i eficient.</p>
<p>El mateix podria dir-se de la societat telemàtica, o conjunt d&rsquo;actes
socials-monetaris en el sí d&rsquo;una xarxa telemàtica de factures-xec.</p>
<br />

<h3 id="5-desmaterialització-monetària"><strong>5. Desmaterialització monetària</strong></h3>
<p>Amb la xarxa monetària telemàtica i la factura-xec pro-telemàtica
s&rsquo;assoleix una gran desmaterialització del sistema monetari, que
mostra ben clarament la seva mancança de qualsevol valor intrínsec,
i la seva naturalesa purament instrumental-abstracta.</p>
<p>El poder de compra de cada persona estarà constituït, simplement, per
una xifra en el seu compte corrent.</p>
<p>Aquest poder de compra es podrà mobilitzar únicament per l&rsquo;emissió d&rsquo;una
factura-xec pro-telemàtica: la passació d&rsquo;escriptures conseqüent és
automàtica, a través de l&rsquo;ordinador.</p>
<p>La factura-xec, que, per ser un tros de paper, és la part més material
del sistema monetari proposat, fins i tot podria ser suprimida i
substituïda per una memòria magnètica que s&rsquo;imprimiria directament en
la tarjeta del client i en la xarxa telemàtica dels establiments
comptables.</p>
<br />

<h3 id="6-la-disjuntiva-actual"><strong>6. La disjuntiva actual</strong></h3>
<p>Ens agradi o no ens agradi, el cert és que el mercat telemàtic serà un
fet d&rsquo;aquí a molt pocs anys.</p>
<p>En alguns llocs del nostre país, per exemple, ja funcionen unes targetes
de pagament electrònic. En altres països, i especialment en el Japó,
aquesta pràctica ja està bastant estesa.</p>
<p>Ara bé, tal com es va duent a terme ara com ara, la telematització del
sistema monetari no serà total, sinó que es farà de manera paral·lela
al sistema actual. No se suprimiran radicalment, com hem proposat, els
instrument monetaris <strong>anònims</strong> vigents, sinó que es conservaran al
costat dels instruments monetaris telemàtics, <strong>personalitzats</strong>:
d&rsquo;aquesta manera, sempre serà possible passar d&rsquo;un tipus de circulació
monetària a l&rsquo;altre. I, doncs, serà impossible d&rsquo;obtenir una
comptabilitat imperial total, i serà impossible d&rsquo;assolir una
personalització i responsabilització eficaces dels actes monetaris, en
vistes a la desaparició de la corrupció per diner. Tots els objectius
que hem assignat a la factura-xec pro-telemàtica seran, per principi,
inassolibles; hi haurà hagut progrés tècnic, però el progrés social serà
nul.</p>
<p>Nosaltres proposem, doncs, la telematització completa del sistema
monetari; que això no ha de representar, necessàriament, el control
absolut de l&rsquo;Estat sobre el ciutadà, intentarem demostrar-ho en els
capítols següents.</p>
<p><br />

<br />
</p>
<h2 id="ii-part-possibilitats-immediates-de-la-reforma-monetària"><strong>II PART. POSSIBILITATS IMMEDIATES DE LA REFORMA MONETÀRIA</strong></h2>
<br />

<h3 id="introducció-1"><strong>INTRODUCCIÓ</strong></h3>
<p>L&rsquo;instrument monetari que hem descrit en la Primera Part és, per les
seves característiques d&rsquo;estaticitat, diversificació i personalització,
l&rsquo;instrument idoni d&rsquo;un sistema monetari racional, que sigui un
veritable sistema de mesura dels fenòmens elementals del mercat. La
seva actualització telemàtica li confereix, a més a més, una plasticitat
i agilitat extraordinàries.</p>
<p>Ara bé, a més d&rsquo;aquestes qualitats purament mercantils, la factura-xec
pro-telemàtica té molts i importants altres avantatges, d&rsquo;abast molt
més general: la clarificació mercantil que ella proporciona obre
immediatament les portes a una actuació social molt més racional.</p>
<p>Efectivament, l&rsquo;instrument monetari proposat, pel fet de ser un document
exhaustiu de cada canvi mercantil elemental realitzat, ens proporciona
una informació clara, precisa i completa sobre ells i sobre el conjunt
del mercat. A partir d&rsquo;aquesta informació, poden construir-se
pràctiques socials molt més adaptades a les necessitats reals
manifestades, i molt més eficaces quant a resultats.</p>
<p>Hi ha, però, una objecció immediata a la implantació de la factura-xec
pro-telemàtica com a instrument monetari únic. Consisteix a dir que
ella es convertirà en el millor i més gran instrument de control i
dominació de la població per part de l&rsquo;Estat mai no concebut.</p>
<p>Per a respondre a aquesta objecció, proposarem que la Justícia,
−esdevinguda, constitucionalment i en la pràctica, plenament
independent de l&rsquo;Estat−, es constitueixi en l&rsquo;únic custodi de tot
l&rsquo;arxiu de la xarxa monetària telemàtica: ella serà l&rsquo;única que podrà
tenir accés a la totalitat de la informació custodiada, però únicament
en unes circumstàncies molt ben determinades.</p>
<p>Si la intimitat i privacitat de totes les persones de la comunitat
geopolítica estan ben protegides per la Justícia, els avantatges
immediats de la factura-xec pro-telemàtica i de tota la xarxa monetària
telemàtica són evidents, i acceptables per tota persona honrada i amb
dos dits de front.</p>
<p>Tot el que proposarem en aquesta Segona Part s&rsquo;inscriu en el context de
l&rsquo;actual ordenació social: no significa cap trencament amb les
estructures socials que prevalen, sinó únicament una clarificació de les
mateixes, gràcies a la informació proporcionada per la factura-xec.</p>
<p>1. En el capítol 6 tractarem de la possibilitat d&rsquo;una societat on la
corrupció i els crims per diner es facin instrumentalment impossibles,
i on l&rsquo;òrgan justicial tingui una eficàcia molt més gran que l&rsquo;actual.</p>
<p>2. En el capítol 7 veurem com és possible una dràstica simplificació
dels complicats sistemes fiscals actuals: seria molt fàcil de legislar
un impost únic, fixat en un tant per cent determinat sobre cada
factura-xec emesa, i a pagar sempre pel client.</p>
<p>3. En el capítol 8 veurem com la centralització a nivell de tota la
comunitat geopolítica de totes les factures-xec −prèviament buidades
de tota referència personal−, permet una omnicomptabilitat
analítica-estadística de mercat i societat, que ha de resultar de
gran utilitat i interès per a tothom: polítics, professionals
utilitaris, estudiosos del mercat, ciutadans corrents&hellip;</p>
<p>4. Finalment, veurem en el capítol 9 com el fet de comptar amb un
sistema monetari racional és la clau d&rsquo;una ciència de mercat per primera
vegada seriosament empírica-quantitativa i potencialment experimental.</p>
<p><br />

<br />
</p>
<h2 id="capítol-6-lòrgan-justicial"><strong>Capítol 6. L&rsquo;ÒRGAN JUSTICIAL</strong></h2>
<p>La proposta d&rsquo;un instrument monetari plenament informatiu com el que
acabem de descriure acostuma a despertar immediatament reticències
molt grans referents a una qüestió fonamental: no serà la factura-xec
l&rsquo;instrument sofisticat d&rsquo;un nou totalitarisme, d&rsquo;un poder i una
opressió mai no vistos per part d&rsquo;un Estat que ara ho pot saber gairebé
tot sobre els seus ciutadans? On quedaran la llibertat i la intimitat
personals, fins avui fonamentades sobre l&rsquo;anonimat, i molt especialment
sobre l&rsquo;anonimat monetari?</p>
<p>En aquest capítol, mirarem de contestar aquesta objecció.</p>
<br />

<h3 id="1-la-justícia-custodi-de-larxiu-monetari"><strong>1. La Justícia, custodi de l&rsquo;arxiu monetari</strong></h3>
<p>La millor manera de resoldre aquest problema consisteix, al nostre
entendre, a constituir l&rsquo;òrgan justicial com a únic encarregat de la
custòdia de l&rsquo;arxiu omnidocumentari total de factures-xec.</p>
<p>La Justícia no té comandament directe sobre el present de les persones
que constitueixen la comunitat geopolítica: per aquest motiu, és la més
indicada per a vetllar amb eficàcia:</p>
<p>1. Pel respecte del secret privat i de la intimitat personal, als quals
té dret tota persona. El secret privat només s&rsquo;ha de poder fer públic en
dos casos molt ben determinats: a) quan consti l&rsquo;autorització escrita
de l&rsquo;interessat, al peu del document que es fa públic; b) quan hi hagi
sentència d&rsquo;un Tribunal.</p>
<p>2. Pel respecte del secret professional, al qual estan obligades i
tenen dret totes les persones, sigui quina sigui llur professió.</p>
<p>La Justícia, doncs, ha de ser l&rsquo;única institució que tingui accés
directe a la totalitat de les dades fornides per la xarxa monetària
telemàtica: el dret d&rsquo;accés de l&rsquo;Estat i dels particulars estarà
constitucionalment limitat a les dades de tipus analític-estadístic,
sense menció de noms ni identificació de personalitats.</p>
<p>Tots els equips que formin la xarxa monetària telemàtica, tant els
equips humans com els equipaments materials, han de dependre de la
Justícia. Per tal d&rsquo;evitar possibles manipulacions o errors en la
xarxa, és convenient que tant els equips com els equipaments es formin
per triplicat, però amb total independència, tant en les màquines com
en els programes i en les persones.</p>
<p>Ara bé, el fet que la Justícia sigui l&rsquo;únic custodi de la xarxa, i
l&rsquo;única que hi tingui accés en plenitud, no significa que aquest dret
d&rsquo;accés s&rsquo;hagi d&rsquo;exercir de forma indiscriminada. La llei ha de
preveure que la Justícia només podrà usar la informació que custodia,
en allò que faci referència a un cas concret que s&rsquo;estigui instruint.
Quan un jutge d&rsquo;instrucció tingui motius fonamentats de consulta dels
documents monetaris relacionats amb el cas que estigui instruint, aquell
jutge, i només ell, podrà examinar els documents relacionats, i només
aquests.</p>
<br />

<h3 id="2-independència-de-la-justícia"><strong>2. Independència de la Justícia</strong></h3>
<p>La Justícia i els jutges són, en principi, els més adequats, per la seva
formació i vocació, a la noble missió de la custòdia de l&rsquo;arxiu
monetari-telemàtic.</p>
<p>Ara bé, per tal que aquesta tasca pugui dur-se a terme de manera eficaç,
cal que la Justícia assoleixi una plena independència respecte de
l&rsquo;Estat. Cal buscar els mecanismes legals que possibilitin una tal
independència.</p>
<p>Un bon camí, podria ser la legislació de pressupostos justicials
independents dels pressupostos de l&rsquo;Estat, estructurats per la pròpia
Justícia: l&rsquo;autonomia econòmica podria constituir una base pràctica per
al desenvolupament d&rsquo;una independència real en l&rsquo;actuació de cada dia.</p>
<br />

<h3 id="3-supressió-de-crims-i-delictes-per-diner"><strong>3. Supressió de crims i delictes per diner</strong></h3>
<p>De cara a l&rsquo;exercici contradictori de la justícia, comptar amb la
factura-xec pro-telemàtica és un progrés important. L&rsquo;accés controlat
dels jutges a la xarxa monetària telemàtica permet de donar a cada causa
instruïda la documentació <!-- raw HTML omitted -->ante<!-- raw HTML omitted -->justicial<sup id="fnref:11"><a href="#fn:11" class="footnote-ref" role="doc-noteref">11</a></sup> exacta relativa a
qualsevol tipus de responsabilitat monetària. Això implica, en la
pràctica:</p>
<p>1. La desaparició dels crims i delictes comesos a canvi de diner (crims
a sou): efectivament, en un sistema monetari basat en la factura-xec,
el pas de diner d&rsquo;un compte corrent a un altre implica necessàriament
l&rsquo;intercanvi d&rsquo;una mercaderia concreta ben especificada, i aquesta,
evidentment, ha de ser legal. Sense mercaderia, no hi pot haver
factura-xec.</p>
<p>2. Pel que fa a altres tipus de delictes, actes il·legals o
responsabilitats que comportin alguna dimensió monetària, és evident
que aquesta estarà sempre perfectament documentada.</p>
<p>3. Pel que fa a la possibilitat d&rsquo;emetre factures-xec falses, és molt
possible, i fins i tot segur, que se&rsquo;n faran; però, a la llarga, seran
sempre detectades per la mateixa xarxa monetària, que estarà dotada
dels mecanismes necessaris.</p>
<p>4. Finalment, és ben segur que la intel·ligència i l&rsquo;astúcia humanes
inventaran multitud de nous delictes de dimensió monetària, encara per
descobrir; però no és ara el moment de preveure&rsquo;ls: a mesura que vagin
apareixent, es podran anar buscant les solucions més adequades.</p>
<p><br />

<br />
</p>
<h2 id="capítol-7-fiscalitat"><strong>Capítol 7. FISCALITAT</strong></h2>
<p>Una de les realitzacions pràctiques de més interès que fa possible la
reforma monetària que hem proposat, és la d&rsquo;una dràstica simplificació
fiscal.</p>
<p>Els sistemes fiscals actuals són −com tothom sap per raó d&rsquo;haver-los
patit en la pròpia pell− absurdament complicats per al contribuent, i
costosíssims per als diferents ens recaptadors degut al gran nombre de
funcionaris que es necessita per al seu cobrament i inspecció.</p>
<br />

<h3 id="1-impost-únic"><strong>1. Impost únic</strong></h3>
<p>La implantació d&rsquo;un únic instrument monetari legal, de tipus
pro-telemàtic i omniinformatiu, permetria la supressió de tots els
actuals sistemes fiscals, i la seva substitució per un senzill sistema
a base d&rsquo;un <strong>únic impost</strong> d&rsquo;un tant per cent fix sobre el muntant de
<strong>totes i cadascuna</strong> de les factures-xec emeses en la comunitat
geopolítica, impost que es carregaria <strong>sempre al client</strong>.</p>
<p>Si partim de les dues constatacions següents:</p>
<p><strong></strong> tota factura-xec comportarà obligatòriament aquest impost, de
manera que el seu rendiment serà directament proporcional al volum
total del mercat real de la comunitat geopolítica;</p>
<p><strong></strong> el nombre total de factures-xec emeses diàriament (mensualment,
anualment&hellip;) en una comunitat geopolítica donada, és elevadíssim;</p>
<p>Comprendrem fàcilment que el percentatge impositiu no hauria de ser
excessivament elevat per a poder arribar a cobrir les necessitats d&rsquo;una
comunitat geopolítica qualsevol. Aquest tant per cent es podria
calcular, a cada exercici −per exemple anual−, en funció de les
necessitats previstes.</p>
<p>Com es veu, aquest impost és del tipus «ITE» (antic «Impost sobre el
Tràfic d&rsquo;Empreses»), ja que comporta un tant per cent prèviament
determinat per la llei, igual per a tothom, sobre cada transacció
efectuada.</p>
<p>No resultaria carregós per a ningú, ja que estaria equitativament
distribuït<sup id="fnref:12"><a href="#fn:12" class="footnote-ref" role="doc-noteref">12</a></sup>.</p>
<p>El seu avantatge principal rau, però, en la seva automaticitat de
càlcul: tota discussió sobre la quantitat a pagar és sobrera.</p>
<p>Un altre avantatge no gens menystenible és la seva automaticitat de
recaptació, que abarateix enormement el seu cost. Efectivament, el tant
per cent legislat a pagar haurà de ser inscrit obligatòriament en cada
factura-xec, de manera que serà automàticament pagat junt amb ella. El
control d&rsquo;aquest requisit l&rsquo;efectua la mateixa xarxa telemàtica de
factures-xec, de manera que esdevé impossible cap engany o frau fiscal.
Finalment, els mateixos establiments comptables descomptaran a cada
factura-xec per ells cobrada el tant per cent indicat, i el transferiran
directament a un compte corrent que tindrà obert el Tresor. A canvi
d&rsquo;aquest servei, els establiments comptables rebran una comissió pactada
entre la seva Confederació General i les autoritats monetàries:
aquesta serà l&rsquo;única despesa originada per la recaptació de l&rsquo;impost
únic.</p>
<br />

<h3 id="2-facilitar-la-vida"><strong>2. Facilitar la vida</strong></h3>
<p>De cara al contribuent, el principal avantatge d&rsquo;aquest impost únic és
que li facilita enormement les coses.</p>
<p>El consumidor ja no hauria de preocupar-se mai més dels impostos, ja que
que cada factura-xec signada comportaria el percentatge corresponent,
que no seria excessiu.</p>
<p>Per la seva banda, l&rsquo;empresari podria calcular anticipadament, a cada
exercici, el total dels impostos a pagar sobre les seves compres de
matèries primeres, de béns d&rsquo;equip o de factors de producció (treball,
capital&hellip;), i podria carregar aquesta despesa sobre els seus preus de
cost.</p>
<p>És evident que el treballador, com a tal, no paga cap impost: ja que és
l&rsquo;empresari qui compra treball i, per tant, qui paga l&rsquo;impost
corresponent.</p>
<p><br />

<br />
</p>
<h2 id="capítol-8-omnicomptabilitat"><strong>Capítol 8. OMNICOMPTABILITAT</strong></h2>
<p>Gràcies a l&rsquo;aplicació de la tecnologia telemàtica a la factura-xec, la
xarxa monetària es converteix en un instrument immillorable de
captació automàtica i contínua de les magnituds abstractades dels
fenòmens concrets elementals del mercat.</p>
<p>La centralització i tractament analític-estadístic de les dades
obtingudes a través d&rsquo;aquesta xarxa constitueix l&rsquo;<strong>omnicomptabilitat
mercantil</strong> de què tractarem en aquest capítol.</p>
<br />

<h3 id="1-característiques-de-lomnicomptabilitat"><strong>1. Característiques de l&rsquo;omnicomptabilitat</strong></h3>
<p>Entenem per <strong>omnicomptabilitat mercantil</strong>, simplement, «la mesura,
anàlisi i estadística exactes, contínues i dinàmiques del mercat
monetari, que poden obtenir-se per la integració centralitzada i
automàtica de tota la informació proporcionada per cada una i totes
les factures-xec pro-telemàtiques −captors dels fenòmens elementals
del mercat, és a dir, dels canvis monetaris elementals− emeses en un
període de temps donat». L&rsquo;exercici o període comptable considerat
podrà anar-se reduint en funció de les possibilitats tecnològiques de
la xarxa monetària pro-telemàtica.</p>
<p>L&rsquo;omnicomptabilitat ha d&rsquo;ésser el màxim de completa possible. Convenen
<strong>totes</strong> les comptabilitat hagudes i per haver: si, en un principi,
això no és tecnològicament possible, caldrà establir criteris de
prioritat i, de mica en mica, anar cobrint tots els camps i aspectes del
mercat.</p>
<p>Com és evident, l&rsquo;omnicomptabilitat serà referida, única i
exclusivament, a les dades mercantils referents a mercaderies i a
unitats monetàries i valors mercantils; però en cap cas no es referirà a
persones, a agents mercantils concrets: la informació mercantil
personalitzada serà protegida i custodiada per la Justícia.</p>
<p>La centralització omnicomptable de factures-xec ha de ser, evidentment,
feta a nivell de tota la comunitat geopolítica, per tal d&rsquo;obtenir-ne
les magnituds macromercantils. Les successives etapes en l&rsquo;elaboració
d&rsquo;aquesta omnicomptabilitat a nivell geopolític serien:</p>
<p>1. Cada establiment comptable (Bancs i Caixes d&rsquo;Estalvis), després
d&rsquo;haver transmès a la Justícia tota la informació continguda en les
factures-xec signades pels seus clients, realitzarà les estadístiques i
analítiques parcials sobre les dades despersonalitzades incloses en
aquestes factures-xec.</p>
<p>2. Els establiments comptables enviaran aquestes dades parcials a
centres superiors d&rsquo;àmbit local −municipis, comarques, ètnies&hellip;−, on
es realitzarà la integració al nivell local corresponent.</p>
<p>3. Finalment, pot realitzar-se la centralització a nivell de comunitat
geopolítica.</p>
<br />

<h3 id="2-estructura-de-lomnicomptabilitat"><strong>2. Estructura de l&rsquo;omnicomptabilitat</strong></h3>
<p>La tasca d&rsquo;organitzar l&rsquo;estructura d&rsquo;aquesta omnicomptabilitat, cal
deixar-la als tècnics i als experts.</p>
<p>No obstant, donarem aquí unes bases generals, en funció de l&rsquo;anàlisi
del mercat en cicles i subcicles molt ben diferenciats.</p>
<p>Dintre d&rsquo;aquests cicles i subcicles, poden establir-se els sectors i
subsectors −segons productes, àmbits geogràfics&hellip;− que es vulgui i que
interessi, en funció de les necessitats que es vagin manifestant.</p>
<br />

<h3 id="3-anàlisi-del-mercat-en-els-seus-cicles-i-subcicles"><strong>3. Anàlisi del mercat en els seus cicles i subcicles</strong></h3>
<p>El mercat consisteix en l&rsquo;intercanvi de mercaderies, ja es tracti de
mercaderies produïdes o de mercaderies productores.</p>
<p>Si analitzem el mercat des del punt de vista de les <strong>mercaderies</strong>
productores −o agents de producció−, que són les que compren les
empreses per tal que col·laborin en els processos de producció, a canvi
d&rsquo;un salari, només ens cal distingir entre els diferents tipus de
mercaderies productores existents<sup id="fnref:13"><a href="#fn:13" class="footnote-ref" role="doc-noteref">13</a></sup>:</p>
<p>a) El <strong>treball</strong>, adquirit per l&rsquo;empresa contra un salari pròpiament
dit;</p>
<p>b) El <strong>capital</strong>, adquirit per l&rsquo;empresa contra uns interessos;</p>
<p>c) L&rsquo;<strong>esperit i equip d&rsquo;empresa</strong>, adquirits per l&rsquo;empresa contra uns
beneficis;</p>
<p>d) L&rsquo;<strong>invent</strong>, adquirit per l&rsquo;empresa contra unes regalies.</p>
<p>Aquesta distinció no dóna lloc a cap tipus d&rsquo;anàlisi especialment
interessant dintre del mercat.</p>
<p>La situació canvia si considerem el mercat des del punt de vista dels
intercanvis de mercaderies produïdes.</p>
<p>Entre les mercaderies produïdes, cal distingir dos tipus:</p>
<p>a) En primer lloc, hi ha les <strong>mercaderies socialment no finites</strong>: són
aquelles que encara no han acabat la seva vida mercantil, que encara
han de romandre en el mercat, per algun dels motius següents:</p>
<p><strong></strong> perquè han estat comprades per una empresa que, un cop
transformades, les tornarà a vendre encara a una altra empresa; es
tracta llavors de mercaderies tecnològicament i socialment no finites
o <strong>mercaderies de producció corrent</strong>;</p>
<p><strong></strong> perquè han estat comprades per una empresa que les utilitzarà
instrumentalment en nous processos de producció: es tracta de
mercaderies tecnològicament finites, però socialment no finites ni
finibles, per raó de qualitat, o <strong>mercaderies inversives</strong>;</p>
<p><strong></strong> perquè han estat comprades per una empresa del tipus comerç o
indústria al detall, que després les vendrà al consumidor: es tracta
de mercaderies tecnològicament finites, i socialment no finites però
finibles o <strong>mercaderies destinades al consum</strong>.</p>
<p>b) En segon lloc, hi ha les <strong>mercaderies socialment finites</strong>, que són
les que surten del mercat, el deixen per a no retornar-hi. En la
pràctica, són aquelles mercaderies que els consumidors <strong>ja</strong> han
comprat als comerços i indústries al detall. En el moment de ser
adquirides per un consumidor, aquestes mercaderies han acabat la seva
vida mercantil.</p>
<p>Basant-nos en aquestes distincions en el si de les mercaderies
produïdes, podem fer una anàlisi paral·lela del mercat en dos cicles
principals, el primer dels quals comprèn alhora tres subcicles:</p>
<p>1. <strong>El cicle de la producció</strong> comprèn tots els intercanvis de
mercaderies socialment no finites, −documentats per les respectives
factures-xec−. Es descomposa en:</p>
<p><strong></strong> Subcicle de la producció corrent i comerços a l&rsquo;engròs: comprèn
tots els intercanvis de mercaderies de producció corrent;</p>
<p><strong></strong> Subcicle de la producció inversiva: comprèn tots els intercanvis
de mercaderies inversives;</p>
<p><strong></strong> Subcicle dels comerços i indústries al detall: comprèn tots els
intercanvis de mercaderies destinades al consum.</p>
<p>2. <strong>El cicle del consum</strong> comprèn tots els intercanvis de mercaderies
socialment finites −també documentats per les respectives
factures-xec−, és a dir, els intercanvis efectuats entre comerços i
indústries al detall i consumidors.</p>
<br />

<h3 id="4-diferenciació-de-factures-xec"><strong>4. Diferenciació de factures-xec</strong></h3>
<p>L&rsquo;omnicomptabilitat que proposem ha de guiar-se per l&rsquo;anàlisi bàsica
que acabem de donar.</p>
<p>Ara bé, per tal de facilitar al màxim la tasca de l&rsquo;omnicomptabilitat,
és convenient que les factures-xec estiguin ja màximament i òptimament
diferenciades en tipus i subtipus, corresponents als cicles i subcicles
mercantils a què pertanyin. Aquesta diferenciació és molt fàcil de dur
a la pràctica, a través de codis numèrics, de colors&hellip;</p>
<p>S&rsquo;establirien així els següents tipus de factures-xec:</p>
<p>1. Factures-xec de compra-venda de mercaderies produïdes:</p>
<p>11. Factures-xec de compra-venda de mercaderies socialment no finites
(cicle de la producció):</p>
<ul>
<li>
<p>Factures-xec de compra-venda de mercaderies de producció  corrent (subcicle de la producció corrent i comerços a l&rsquo;engròs);</p>
</li>
<li>
<p>Factures-xec de compra-venda de mercaderies inversives (subcicle de la producció inversiva);</p>
</li>
<li>
<p>Factures-xec de compra-venda de mercaderies destinades al consum (subcicle dels comerços i indústries al detall).</p>
</li>
</ul>
<p>12. Factures-xec de compra-venda de mercaderies socialment finites
(cicle del consum).</p>
<p>2. Factures-xec de venda-compra de mercaderies productores: aquestes
factures-xec no s&rsquo;establiran mercaderia per mercaderia, sinó empresa
per empresa: cada empresa la redactarà en forma de nòmina única, en
la qual es consignarà la totalitat de les remuneracions que l&rsquo;empresa
ha de fer efectives, a les diferents forces de producció que
col·laboren amb ella, en cada període de temps escollit (mes,
trimestre&hellip;)</p>
<p><br />

<br />
</p>
<h2 id="capítol-9-mercometria-i-mercologia"><strong>Capítol 9. MERCOMETRIA I MERCOLOGIA</strong></h2>
<p>Des del punt de vista del coneixement teòric del mercat, la reforma
monetària que hem proposat té conseqüències de gran transcendència.
Efectivament, el sistema monetari racional de la factura-xec
pro-telemàtica fa possible de convertir definitivament el mercat en un
objecte d&rsquo;estudi científic.</p>
<br />

<h3 id="1-mètrica-i-ciència"><strong>1. Mètrica i «ciència»</strong></h3>
<p>Sense un sistema mètric adequat, cap disciplina de coneixement de la
realitat fenomènica no pot esdevenir «científica».</p>
<p>En el cas de la <strong>ciència de mercat</strong> o <strong>mercologia</strong>, passa
exactament el mateix: cal un sistema mètric per a la medició dels
fenòmens elementals del mercat: els intercanvis monetaris elementals.
I aquest sistema mètric és precisament el sistema monetari.</p>
<p>El sistema monetari actual, però, no compleix adequadament aquesta
funció: és irracional i antidocumentari. La factura-xec pro-telemàtica
que hem proposat constitueix la base d&rsquo;una autèntica i eficaç
mercometria, sense la qual no hi pot haver posterior mercologia: com a
molt, hi podria haver una aproximació qualitativa, que no és suficient
per a les «ciències» experimentals.</p>
<br />

<h3 id="2-definicions-operatives"><strong>2. Definicions operatives</strong></h3>
<p>Un sistema mètric racional permet de donar definicions operatives, és a
dir, definicions susceptibles de figurar en enunciats verificables
experimentalment.</p>
<p>En el cas del mercat, si el considerem com el conjunt dels lliures
canvis monetaris elementals (efectuats en un espai-temps donat), aquesta
definició només pot ser operativa si hi ha factura-xec, perquè en
aquest cas cada intercanvi monetari elemental està ben documentat i, per
tant, pot ser conegut i mesurat.</p>
<p>Els intercanvis de mercat són fenòmens concrets que, gràcies a l&rsquo;ús d&rsquo;un
sistema monetari, es carreguen de dimensions abstractes; aquestes
dimensions abstractades són captades amb fidelitat, exactitud, i
automàticament, per la factura-xec pro-telemàtica, i constitueixen
llavors el material de base per al tractament lògic, pro-científic, de
les dades.</p>
<p>Només així pot fer-se «ciència»; només així és possible de confirmar o
infirmar qualsevol hipòtesi o model sobre el mercat segons procediment
«científic».</p>
<p>És urgent, doncs, per a la mercologia, de comptar amb una mercometria
sòlida i seriosa com la que pot oferir un sistema monetari a base de la
factura-xec pro-telemàtica.</p>
<p><br />

<br />
</p>
<h2 id="iii-part-fonaments-dun-nou-ordre-social-llibertari"><strong>III PART. FONAMENTS D&rsquo;UN NOU ORDRE SOCIAL LLIBERTARI</strong></h2>
<br />

<h3 id="introducció-2"><strong>INTRODUCCIÓ</strong></h3>
<p>A partir de la reforma monetària que hem proposat en la Primera Part,
poden establir-se les bases d&rsquo;un nou ordre social, qualitativament
diferent de l&rsquo;actual.</p>
<p>Les possibilitats immediates tractades en la Segona Part, si bé són
aportacions de gran interès, no canvien en l&rsquo;essencial els grans trets
de la civilització actual: únicament li proporcionen un instrument de
claredat, transparència i informació dintre de l&rsquo;ordre vigent.</p>
<p>Però nosaltres volem anar més enllà, i oferir una alternativa vàlida,
pràctica i concreta, als problemes més urgents amb què s&rsquo;enfronta la
societat, problemes que no troben solució en cap dels dos models
antisocials vigents: el model capitalista (amb totes les seves variants)
i el model comunista (ídem).</p>
<br />

<h3 id="1-linstrument-més-adequat"><strong>1. L&rsquo;instrument més adequat</strong></h3>
<p>Totes les ideologies actuals, i especialment les dominants en un i altre
món (capitalisme i marxisme), estan completament anquilosades,
ancorades en el segle passat.</p>
<p>Les realitat socials i tècniques han evolucionat molt des del segle
passat, però aquestes ideologies no han sabut adaptar-se a aquesta
mutació, i ara estan desfasades: són incapaces de donar solucions
adequades als problemes més vius i més greus de la nostra civilització.</p>
<p>Nosaltres no volem inventar una nova ideologia capaç de trobar respostes
per a tots els problemes socials, sinó que preferim atacar directament,
i un per un, cadascun d&rsquo;aquests problemes, i donar-los solucions
pràctiques i concretes. I per tal que aquestes solucions resultin
eficaces i factibles, comptem amb un instrument privilegiat: la
factura-xec pro-telemàtica.</p>
<p>Efectivament, la implantació de la factura-xec pro-telemàtica com a
únic instrument monetari legal, i la centralització comptable de la
xarxa monetària telemàtica a fins estadístics-analítics, creen un
mercat i una societat omnidocumentats en l&rsquo;aspecte monetari, que
anomenem <strong>mercat (monetari) clar i societat (monetària)
transparent</strong>. Mercat clar i societat transparent signifiquen que:</p>
<p>a) Cada problema particular podrà ser objectivament i exactament
conegut en les seves dimensions monetàries, com a mínim;</p>
<p>b) A partir d&rsquo;aquest coneixement, es podran buscar les solucions més
pràctiques i eficaces, i en especial les solucions monetàries més
adequades;</p>
<p>c) A través de la informació monetària continuada, es podrà anar
controlant l&rsquo;eficàcia de les solucions practicades;</p>
<p>d) Finalment, les responsabilitats de qualsevol acció monetària estaran
sempre ben establertes.</p>
<p>En el marc de la reforma monetària proposada, doncs, és possible, al
nostre entendre, de començar a crear noves estructures socials, noves
formes d&rsquo;organització social afavoridores i protectores de les
llibertats concretes de cada persona: això és, llibertàries.</p>
<br />

<h3 id="2-inspiració-ètica"><strong>2. Inspiració ètica</strong></h3>
<p>Hem parlat de donar solucions concretes, prescindint de qualsevol
ideologia. Ara bé, les solucions a problemes socials, per bé que siguin
fonamentades en un coneixement objectiu i precís de la realitat, mai no
poden ser absolutament neutres; qualsevol plantejament, proposta o
projecte social participa sempre més o menys d&rsquo;idees, concepcions,
intencions&hellip; que no són «científiques», molt íntimes, personals,
subjectives, ja es tracti d&rsquo;interessos individuals, de grup, de
classe&hellip; ja es tracti d&rsquo;ideals ètics al servei de tota la humanitat.</p>
<p>També les solucions concretes que presentarem en aquesta Tercera Part
són partíceps d&rsquo;un rerafons d&rsquo;aquest tipus, i no volem de cap de les
maneres amagar-ho, ans al contrari, volem declarar ben obertament quins
són els ideals que ens inspiren, per tal de no cridar ningú a engany.</p>
<p>El nostre ideal, el fil conductor de les nostres propostes, és
l&rsquo;aconsecució de les màximes i òptimes <strong>llibertats concretes</strong> per a
totes les persones. No parlem de La Llibertat, perquè, d&rsquo;ideal
ètic-concret que és, se l&rsquo;ha convertida en un mite abstracte que tothom
defensa però que ningú no intenta de dur a la pràctica. Parlem en canvi
de llibertats concretes, fenomèniques, pràctiques, possibles en funció
del nivell de desenvolupament tècnic assolit.</p>
<p>Per exemple, si el progrés tècnic actual possibilita de produir amb
molta menys mà d&rsquo;obra, cal que tothom gaudeixi de la llibertat de
treballar únicament 20 hores setmanals; i així, en multitud de casos.</p>
<p>Una societat que protegeix totes les llibertats concretes ja assolides,
i que promociona i afavoreix l&rsquo;obtenció de noves llibertats concretes
tecnològicament possibles, és una societat <strong>llibertària</strong>: de cara a
ella estan dirigides totes les propostes que farem a continuació.</p>
<p>Les llibertats concretes s&rsquo;han d&rsquo;obtenir en tots els àmbits de la vida
de l&rsquo;home; però hi ha dos camps, molt importants, en els quals cal
prioritàriament crear noves estructures llibertàries: la vida política
i la vida utilitària.</p>
<p>a) <strong>Política</strong>. La política és la disciplina que cada comunitat
geopolítica s&rsquo;imposa a ella mateixa, en favor d&rsquo;ella mateixa. Consisteix
en una doble acció: en primer lloc, el comandament (o <em>arquia</em>) lliure
i responsable d&rsquo;un monarca elegit democràticament; en segon lloc,
l&rsquo;obediència, també lliure i responsable, dels electors. Tant el
comandament com l&rsquo;obediència es realitzen per propi convenciment ètic i
interès vital.</p>
<p>Si la política es constitueix com a desenvolupament espontani i
expansiu, naturalment bell i bo, com a estratègia comunitària
beneficiosa per a tots els membres de la comunitat geopolítica, llavors
tenim una <strong>autopolítica</strong>.</p>
<p>Si, contràriament, la política esdevé un desenvolupament arbitrari i
forçat, una estratègia individualista, oligopolista o classista en
benefici propi mitjançant l&rsquo;explotació dels altres, llavors tenim una
<strong>antipolítica</strong>.</p>
<p>Les antipolítiques són totes antillibertàries, perquè en elles la
llibertat i la responsabilitat inherents a tota política −tant per part
del qui comanda com per part del qui obeeix− s&rsquo;han transformat en poder
irresponsable d&rsquo;unes persones sobre unes altres; el poder sobre les
persones és la negació mateixa de la llibertat.</p>
<p>Un objectiu prioritari serà doncs la construcció d&rsquo;estructures
autopolítiques llibertàries, encaminades a obtenir una total
desaparició de qualsevol mena de poder sobre les persones.</p>
<p>b) <strong>Vida utilitària</strong>. La vida utilitària és la dedicada a resoldre
les necessitats materials de l&rsquo;home. Llibertats concretes, en aquest
camp, són:</p>
<p>1. Pel que fa a la producció de béns utilitaris, llibertat de les
empreses i llibertat dels col·laboradors de les empreses;</p>
<p>2. Pel que fa al consum de béns utilitaris, subvenció assegurada de les
necessitats <strong>mínimes</strong> de cada persona.</p>
<p>Trobar solucions concretes per al primer aspecte, és cosa que pot
obtenir-se bastant fàcilment a base d&rsquo;una legislació intel·ligent, que
protegeixi les diferents llibertats possibles en el mercat.</p>
<p>El segon cas és, evidentment, un problema específicament dinerari:
llibertats concretes en el consum significa, abans que tot, disposar del
diner necessari per a consumir. Les condicions tecnològiques de
producció, en l&rsquo;actualitat, permeten de donar aquesta llibertat a tots
els ciutadans d&rsquo;una comunitat geopolítica. Cal, doncs, també
prioritàriament, buscar els mecanismes concrets, les estructures
concretes que portin al naixement d&rsquo;una total solidaritat a nivell
geopolític: una solidaritat que no negui les llibertats naturalment i
vitalment egoistes dels productors utilitaris, sinó que les aprofiti per
a obtenir una osmosi dinerària permanent entre tots els estaments
socials.</p>
<p>La finalitat última és aconseguir la desaparició de qualsevol mena de
misèria material i de marginació social per raó de diner.</p>
<br />

<h3 id="3-estructura-de-la-tercera-part"><strong>3. Estructura de la Tercera Part</strong></h3>
<p>Amb la intenció, doncs, de proposar solucions concretes i eficaces als
problemes més urgents dels nostres dies, mitjançant l&rsquo;establiment
d&rsquo;estructures socials llibertàries, tractarem els següents temes:</p>
<p>Primerament, farem unes consideracions i definicions prèvies per tal que
sigui comprensible tot el que després seguirà (capítol 10).</p>
<p>En el capítol 11 tractarem de les estructures autopolítiques
llibertàries destinades a fer desaparèixer tot poder sobre les
persones.</p>
<p>En els capítols 12 i 13 exposarem les mesures instrumentals bàsiques
del nou ordre llibertari: la legislació monetària (capítol 12) i la
imperialització de tota la informació analítica-estadística obtinguda a
través de la xarxa monetària telemàtica.</p>
<p>En el capítol 14 tractarem dels mecanismes d&rsquo;omnisolidaritat social
destinats a fer desaparèixer tota misèria i marginació social per raó
de diner.</p>
<p>Els següents capítols, els dedicarem a les lleis mínimes que hauran de
protegir les llibertats concretes en els diferents àmbits socials: en
la societat utilitària-productiva (capítol 15); en la societat liberal
(capítol 16); i en la societat utilitària-consumidora (capítol 17).</p>
<p>Finalment, en el capítol 18, intentarem indicar com totes les
estructures proposades fins aquí poden constituir la base propícia per a
la realització d&rsquo;ideals i aspiracions socials d&rsquo;abast molt més amplis.</p>
<p><br />

<br />
</p>
<h2 id="capítol-10-la-societat-total-i-la-seva-composició"><strong>Capítol 10. LA SOCIETAT TOTAL I LA SEVA COMPOSICIÓ</strong></h2>
<p>Dediquem aquest capítol a la fixació i definició dels termes tècnics que
utilitzarem molt sovint en aquesta Tercera Part.</p>
<p>Es tracta de termes referents a la societat concreta, vivent, i a fets
socials concrets, viscuts. La nostra perspectiva, a l&rsquo;hora de
definir-los, és una perspectiva de realitats concretes, −i ja no una
perspectiva de realitats abstractes-monetàries−, des de la qual hem
realitzat les definicions de la Primera Part.</p>
<p>El fenomen concret i vivent que ens insteressa, i que considerarem com
a unitat d&rsquo;estudi, és la total comunitat geopolítica. Però aquesta
unitat és alhora un conjunt molt complex composat de diferents unitats
socials subconjuntes.</p>
<br />

<h3 id="1-persones"><strong>1. Persones</strong></h3>
<p>Si cerquem l&rsquo;element irreductible de què es composa un complex social,
ens trobem amb la persona.</p>
<p>Tot grup humà, i doncs, tota comunitat geopolítica, està format per
persones. Entenem per <strong>persona</strong>, «ésser animal −és a dir,
psicosomàtic− dotat d&rsquo;esperit transcendent». La persona no està
totalment determinada −ni ambientalment, ni genèticament, ni
socialment−, sinó que és capaç de llançar-se lliurement cap a un més
enllà de la seva realitat determinada. És aquesta possibilitat de
llibertat més enllà del determinisme que anomenem <strong>esperit
transcendent</strong>, i que diferencia radicalment una persona d&rsquo;un altre
animal qualsevol.</p>
<p>Es un error molt estès de considerar com a persones, únicament els
homes i les dones individuals. La simple observació de la realitat
actual i la consideració històrica de les realitats passades de l&rsquo;home
ens mostren, al contrari, que existeixen persones de tres menes.</p>
<p>Hi ha en primer lloc les persones <strong>nacionals-comunitàries</strong> o
<strong>nacions</strong>: una nació no és sinó un grup de naixement, segons
l&rsquo;explicació etimològica. La persona nacional té doncs un origen
instintiu-genètic, però ja està dotada d&rsquo;esperit, de consciència d&rsquo;ella
mateixa. Es, precisament, la primera persona que, en el transcurs dels
temps i de l&rsquo;evolució humana, prengué consciència d&rsquo;ésser-ho.</p>
<p>En segon lloc, hi ha les persones <strong>socials-col·lectives</strong>: aquestes
apareixen i prenen consciència d&rsquo;elles en el sí de les persones
nacionals, i es formen per lliures afinitats i elecció entre individus.</p>
<p>Finalment, hi ha les persones <strong>individuals-mortals</strong>, que avui dia són
les més evidents i fins i tot les més conscienciades de llur essència
de persones. No obstant això, són les que més recentment han aparegut
en la història de la humanitat. La consciència individual és una
adquisició que probablement està lligada al desenvolupament de les
estructures socials-col·lectives conegudes com a <strong>civilitzacions</strong>.</p>
<p>Per tal d&rsquo;aclarir més aquesta distinció entre diferents classes de
persones, podem proposar els següents exemples: són persones nacionals
tots els grups de naixement, és a dir, de reproducció, entre els homes:
el grup sexual-nutrici (és a dir: un o més mascles, una o més femelles,
i llurs fills; actualment, el grup sexual-nutrici pren la forma
anomenada família); l&rsquo;ètnia (és a dir, el conjunt de tots els individus
genèticament emparentats que, a més a més, comparteixen uns mateixos
costums i cultura, eventualment una mateixa llengua); són persones
socials-col·lectives tots els grups formats per lliure elecció: un club
de jugadors d&rsquo;escacs; un partit polític&hellip;</p>
<br />

<h3 id="2-imperi"><strong>2. Imperi</strong></h3>
<p>La societat total o comunitat geopolítica és també, ella mateixa, una
persona. Es una persona social-col·lectiva, originada històricament per
la necessitat de protecció i defensa en un clima permanentment
bèl·lic. Les primeres comunitats geopolítiques són les primeres
ciutats, les primeres <em>polis</em>: diverses ètnies es reunien en elles per
viure:</p>
<p><strong></strong> geogràficament, en un espai ciutadà donat;</p>
<p><strong></strong> políticament, comandades per un únic òrgan de comandament (més
tard, esdevingut l&rsquo;Estat), que actuava com a gerent de la total
col·lectivitat;</p>
<p><strong></strong> justicialment, protegides per un únic organisme pacificador (més
endavant, esdevingut la Justícia), ben diferenciat i separat de
l&rsquo;òrgan de comandament.</p>
<p>I retrobem així, amb tota naturalitat, el terme d&rsquo;imperi.</p>
<p>Aquest mot prové del llatí <em>imperium</em>, i aquest del verb <em>imperare</em>, el
qual és composat de <em>in</em> + <em>parare</em>. <em>Parare</em> significava, en primer
lloc, «preparar, fer preparatius»; i <em>imperare</em> significava,
pròpiament, «prendre mesures, fer preparatius per tal que una cosa es
faci». Per això, el significat més originari del mot «imperi» és el de
«col·lectivitat que es prepara, que s&rsquo;organitza, que pren mesures
d&rsquo;organització interior i de defensa exterior», −encara que més tard el
sentit d&rsquo;<em>imperare</em> hagi evolucionat cap a «manar, comandar»−.</p>
<p>Nosaltres, doncs, prescindirem de qualsevol prejudici ideològic, i
utilitzarem el terme d&rsquo;«imperi», en el sentit etimològic esmentat, com
a sinònim de l&rsquo;expressió «comunitat geopolítica». Volem desterrar totes
les connotacions pejoratives de la paraula, i utilitzar-la simplement
com a terme tècnic prèviament ben definit.</p>
<p>L&rsquo;imperi s&rsquo;origina, com hem dit, per la necessitat de protecció i de
defensa. Amb aquesta finalitat, diferents ètnies s&rsquo;agrupen lliurement
en un imperi, en una comunitat geopolítica. Per això, el concepte
fonamental que explica l&rsquo;imperi és el de <strong>pacte lliure de federació</strong>,
en les seves dues vessants: federació en un nucli únic i compacte per
a afrontar els perills exteriors (o <strong>uniextrafederació</strong>) i lliure
confederació en l&rsquo;interior, per a l&rsquo;organització lliure de cada ètnia
i de les relacions entre elles (o <strong>multiintraconfederació</strong>).</p>
<p>La persona nascuda d&rsquo;aquest lliure pacte és una persona
social-col·lectiva, composta de múltiples persones comunitàries −les
ètnies federades en l&rsquo;imperi−.</p>
<p>Les dues institucions imperials encarregades de dur a terme els
objectius de l&rsquo;imperi són l&rsquo;òrgan polític i l&rsquo;òrgan justicial. En ells
la col·lectivitat delega la seva autoritat, i a ells confia la tasca del
comandament, però dintre d&rsquo;uns límits molt precisos. Fora d&rsquo;aquests
límits, cada ètnia pot organitzar lliurement les seves activitats i les
seves institucions cíviques, amb total autonomia.</p>
<p>Si, al llarg dels temps, l&rsquo;òrgan polític i l&rsquo;òrgan justicial es mostren
fidelment i eficaçment protectors de la persona imperial-col·lectiva,
pot esdevenir-se llavors que aquesta, lentament, es vagi constituint en
persona comunitària, en nació, en ètnia d&rsquo;àmbit superior a les ètnies
que primitivament la constituïen, superposant-se i acumulant-se a elles
sense, per això, destruir-les.</p>
<p>Aquesta és la noble missió i vocació de tot imperi. Ens cal, doncs,
evitar la confusió entre imperi i imperialisme. Allò que en un imperi
és protecció eficaç de tots els seus membres i recerca d&rsquo;una futura
nacionalització, en un imperialisme, desviació i degeneració de
l&rsquo;imperi, és explotació de la majoria en benefici d&rsquo;una minoria, i amb
la complicitat dels òrgans polítics i justicials, corromputs pel vici
del poder.</p>
<br />

<h3 id="3-societat-utilitària-i-societat-liberal"><strong>3. Societat utilitària i societat liberal</strong></h3>
<p>Entrem ara en l&rsquo;explicació d&rsquo;una distinció que és molt important en la
nostra concepció de la societat. Es tracta de la distinció entre
<strong>societat utilitària</strong> i <strong>societat liberal</strong>.</p>
<p><strong>La societat utilitària</strong><sup id="fnref:14"><a href="#fn:14" class="footnote-ref" role="doc-noteref">14</a></sup>.</p>
<p>Entendrem, en aquesta Tercera Part, per <strong>societat utilitària</strong>, el
conjunt format per:</p>
<p><strong></strong> totes les persones privades −siguin individuals o col·lectives−
que, amb actitud interessada i egoista, buscant llur propi benefici, es
dediquen a la producció de béns utilitaris o al consum de béns
utilitaris. Aquestes persones s&rsquo;anomenen <strong>forces personals productives
o/i consumptives</strong>, o bé <strong>agents de producció o/i de consum</strong>;</p>
<p><strong></strong> totes les concretes mercaderies intercanviades (ja siguin
mercaderies produïdes o mercaderies productores; vegeu la pàgina 19);</p>
<p><strong></strong> i totes les interrelacions monetàries entre aquestes persones i
referents a aquestes mercaderies: això és, relacions de venda per part
dels uns (proveïdors) i de compra per part dels altres (clients), es
tracti de mercaderies produïdes o de mercaderies productores.</p>
<p>La societat utilitària també s&rsquo;anomena mercat; ja hem donat la seva
definició més estricta i operativa, com a «conjunt de tots els lliures
canvis monetaris elementals» (vegeu la pàgina 53); però, per a les
necessitats d&rsquo;aquesta Tercera Part, no ens interessa la definició
estricta, sinó l&rsquo;àmplia que acabem de desenvolupar.</p>
<br />

<h3 id="la-societat-liberal"><strong>La societat liberal</strong>.</h3>
<p>Entendrem per <strong>societat liberal</strong>, el conjunt format per:</p>
<p><strong></strong> totes les persones privades −siguin individuals o col·lectives−
que, amb actitud altruista i desinteressada, sense buscar llur propi
interès, es dediquen al servei de tots els membres de la societat,
sense excepció;</p>
<p><strong></strong> tots els serveis prestats per aquestes persones, a través de la
relació i la comunicació interpersonal;</p>
<p><strong></strong> i totes les remuneracions que, en justícia, la comunitat
geopolítica acordi d&rsquo;entregar-los perquè puguin viure dignament i
desenvolupar la seva vocació amb plenitud de mitjans tècnics al seu
abast.</p>
<p>Les vocacions, activitats, professions, institucions&hellip; utilitàries i
liberals es diferencien radicalment pel que fa a llurs motivacions i
objectius; però són tan nobles, legítimes, i necessàries a la
societat, les unes com les altres.</p>
<p>Del reconeixement de llur radical diferenciació es deriven, però,
importants conseqüències: la principal, és que cal impedir a tota
costa la mercantilització de la societat liberal. Dels mecanismes
concrets que han d&rsquo;evitar aquesta situació, tan corrent en els nostres
dies, de confusió entre <strong>utilitari</strong> i <strong>liberal</strong>, ens n&rsquo;ocuparem
amb detall més endavant.</p>
<p><br />

<br />
</p>
<h2 id="capítol-11-el-comandament-social-o-arquia"><strong>Capítol 11. EL COMANDAMENT SOCIAL O</strong> <em><strong>ARQUIA</strong></em></h2>
<p>Quan es tracta de proposar una alternativa social, una de les qüestions
cabdals a resoldre prioritàriament és la de qui i com manarà, quina
serà l&rsquo;estructura política d&rsquo;aquesta nova societat, quines institucions
s&rsquo;encarregaran de dirigir-la.</p>
<p>Per a nosaltres, és impensable −si més no en el nivell evolutiu
cultural actual− una societat humana carent de comandament, sense una
persona encarregada de manar, de decidir, en cada esfera d&rsquo;activitat
social considerada.</p>
<br />

<h3 id="1-definicions-1"><strong>1. Definicions</strong></h3>
<p>En tots els nivells socials hi ha comandament, però ara ens interessa
únicament el comandament social suprem, això és, el que s&rsquo;exerceix a
nivells geoestratègics: barri&hellip;, municipi&hellip;, comarca&hellip;, ètnia&hellip;,
interètnia&hellip;, imperi.</p>
<p>I el terme tècnic amb què designem aquest comandament social suprem és
el d&rsquo;<em>arquia</em>. <em>Arquia</em> és una paraula d&rsquo;origen grec, derivada d&rsquo;un
verb grec que, originàriament, sembla ser que significava «prendre la
iniciativa, començar», i que posteriorment passà a significar també
«comandar».</p>
<p>Però, què implica la noció de comandament, en general, i, en
particular, la noció d&rsquo;<em>arquia</em> (o «comandament suprem»)? Cal que
descriguem amb precisió aquestes nocions, per tal d&rsquo;evitar possibles
equívocs amb altres realitats socials de signe molt diferent.</p>
<p>El comandament és l&rsquo;actuació d&rsquo;un comandant en cap elegit pels membres
de la societat que comanda; aquesta actuació va dirigida a prendre les
mesures pràctiques oportunes per tal que es pugui fer realitat la
voluntat política declarada per aquests membres: és, doncs, una
actuació <strong>al servei</strong> dels membres de la col·lectivitat o comunitat
comandada; finalment, aquest comandant en cap ha de ser personalment
responsable de tota la seva actuació, i, doncs, ha de retre compte
d&rsquo;ella a la fi del seu mandat.</p>
<p>Si es respecten aquests requisits fonamentals de llibertat d&rsquo;actuació i
responsabilitat total del comandant en cap escollit, és fàcil de
comprendre que el comandament esdevé una funció social justa i sana, que
aporta a l&rsquo;edifici social la seva cohesió, constituint-ne la clau de
volta.</p>
<p>Al comandament en cap podem llavors oposar la noció de <strong>poder sobre i
contra les persones</strong>. <em>Poder</em> és un terme d&rsquo;origen llatí. El verb
<em>potere</em> significava originàriament «ser amo de»; més tard, significà
«exercir poder sobre». Als ulls de qualsevol persona, és ben legítim de
«ser amo» de qualsevol objecte, de qualsevol <strong>cosa</strong>; però és injust,
il·legítim i innoble de ser amo d&rsquo;una <strong>persona</strong> (individual,
col·lectiva o comunitària).</p>
<p>Tot comandament de les persones implica, necessàriament, un <strong>poder
sobre les coses</strong>: sense aquest poder, el comandant en cap es veuria
impossibilitat, no podria actuar; perquè el comandant actua sobre les
coses, modifica les coses, al servei de les persones.</p>
<p>En canvi, cal impedir de totes passades que el comandament de les
persones es converteixi en <strong>poder sobre i contra les persones</strong>, que
és esclavisme (més o menys dissimulat) i tirania, control, opressió,
repressió, dret de vida i de mort, <strong>cosificació de les persones</strong>&hellip;</p>
<p>Aquesta situació nefasta és la que té lloc quan el comandament és
ocult i irresponsable. I, en qualsevol proposta social que es vulgui
alliberadora i llibertària, el primer que cal és que formuli els
mecanismes concrets que hauran d&rsquo;impedir, en la pràctica, la
transformació del comandament de les persones en poder sobre i contra
les persones.</p>
<br />

<h3 id="2-dialèctica-entre-arquia-i-anarquia"><strong>2. Dialèctica entre <em>arquia</em> i anarquia</strong></h3>
<p>El conjunt de principis que formen la nostra concepció <em>àrquica</em>, els
resumim en l&rsquo;expressió <strong>dialèctica entre <em>arquia</em></strong> (comandament
social suprem) i <strong>anarquia</strong> (absència de comandament social suprem):
això vol dir, senzillament, que tota <em>arquia</em> lliure i responsable ha de
dotar-se −a més a més dels mecanismes que assegurin aquestes llibertat
i responsabilitat− de mecanismes que l&rsquo;<strong>autolimitin</strong>.</p>
<p>La contrapartida de tota <em>arquia</em> lliure i forta, amb capacitat real
d&rsquo;actuació sobre les coses i de comandament de les persones, és la
seva limitació constitucional en els següents aspectes:</p>
<p>a) Limitació en el nombre de persones que exerceixen l&rsquo;<em>arquia</em>.
L&rsquo;<em>arquia</em> ha d&rsquo;ésser monàrquica, és a dir, limitada a un únic comandant
en cap elegit, lliure i responsable a la fi del mandat; l&rsquo;objectiu
perseguit per aquesta mesura és doble: la concentració de
responsabilitat en una única persona, i la unificació de totes les
actuacions <em>àrquiques</em> en una línia única i coherent, fàcilment
distingible per qualsevol observador. També el nombre de col·laboradors
del monarca (ministres, consellers, secretaris&hellip;) ha d&rsquo;ésser limitat
(per exemple, a un màxim de 6), per raons similars.</p>
<p>b) Limitació en el temps d&rsquo;exercici. El període de temps en què
s&rsquo;exerceix un mandat <em>àrquic</em> donat ha d&rsquo;estar previst
constitucionalment, i ha d&rsquo;ésser improrrogable, −és a dir, cap monarca
no pot presentar-se a reelecció, ja que de la continuïtat d&rsquo;una mateixa
persona en el lloc de més alta responsabilitat se&rsquo;n deriva una tendència
molt forta a aprofitar-se d&rsquo;aquesta situació de preeminència−. Cada
monarca, doncs, ha d&rsquo;exercir el seu mandat durant un temps molt curt
−però suficient per a poder portar a la pràctica el seu programa− i
ser després immediatament judicat per la seva actuació.</p>
<p>Per tal d&rsquo;evitar que la discontinuïtat de les persones condueixi a
una discontinuïtat del comandament que no seria desitjable, hom pot
establir, entre els col·laboradors del monarca, un ordre de successió
automàtic, que proveeixi, a cada cessació, un successor: les eleccions
se celebrarien, cada vegada, no per a escollir el comandant en cap,
sinó el darrer dels seus col·laboradors. D&rsquo;aquesta manera, cada persona
que arribés al lloc de màxima responsabilitat, comptaria amb una llarga
experiència obtinguda al llarg dels seus anys passats en funció de
col·laborador.</p>
<p>c) Limitació en les atribucions. Finalment, cal que les atribucions i
el camp d&rsquo;acció del monarca es limitin al mínim necessari.</p>
<p>Per a assolir el màxim de descentralització <em>àrquica</em>, cal, segons el
principi de subsidiarietat, que cap <em>arquia</em> d&rsquo;un nivell determinat
intervingui en cap afer que pugui ser satisfactòriament resolt en un
nivell inferior. Finalment, cal deixar a la lliure decisió de cada
ciutadà i ciutadania, a la llibertat anàrquica, com més coses millor.</p>
<p>Cal aconseguir que la vida de cada persona (individual, col·lectiva i
comunitària) en el si de l&rsquo;imperi, sigui el màxim d&rsquo;anàrquica, i el
mínim de sotmesa a la disciplina <em>àrquica</em>.</p>
<br />

<h3 id="3-les-diferents-arquies"><strong>3. Les diferents</strong> <em><strong>arquies</strong></em></h3>
<p>Com ja hem assenyalat, l&rsquo;<em>arquia</em> és el comandament social suprem, però
aquest s&rsquo;exerceix a diferents nivells geoestratègics que acontinuació
detallarem.</p>
<p>La primera distinció que cal fer, és la distinció entre <em>arquies</em>
<strong>imperials</strong> i <em>arquies</em> <strong>cíviques</strong>.</p>
<p>Les <em>arquies</em> <strong>imperials</strong> són aquelles que s&rsquo;exerceixen sobre el
conjunt total de la comunitat geopolítica o imperi. S&rsquo;han constituït,
legítimament, a partir del pacte federal entre les diferents ètnies que
composen l&rsquo;imperi.</p>
<p>Les <em>arquies</em> <strong>cíviques</strong> són aquelles que s&rsquo;exerceixen sobre cada una
de les comunitats integrades en l&rsquo;imperi: barris&hellip;, municipis&hellip;,
comarques&hellip;, ètnies&hellip;, interètnies&hellip;, ex-imperis (és a dir: antics
imperis integrats actualment en un de més ampli, més adaptat a les
condicions geoestratègiques actuals). També aquestes <em>arquies</em>
−anteriors a les <em>arquies</em> imperials− s&rsquo;han anat constituint
legítimament a través del pacte entre els membres de cada una de les
comunitats esmentades.</p>
<p>Les <em>arquies</em> imperials, com ja hem avançat en el capítol anterior, són
dues: l&rsquo;<em>arquia</em> <strong>política</strong> i l&rsquo;<em>arquia</em> <strong>justicial</strong>.</p>
<p>L&rsquo;<em>arquia</em> <strong>política</strong> s&rsquo;exerceix a través de l&rsquo;Estat: ell és el gerent
de l&rsquo;imperi, l&rsquo;executor dels seus designis i de la seva voluntat
política, tant a nivell de relacions amb l&rsquo;exterior com d&rsquo;organització
interior.</p>
<p>En la nostra proposta, l&rsquo;Estat es compon de:</p>
<p>1. Un òrgan Executiu monàrquic, fort i breu: això és, amb un cap d&rsquo;Estat
electiu, únic i personalment responsable, amb capacitat real d&rsquo;execució
de les seves decisions, i amb un consell format per un petit nombre de
membres.</p>
<p>2. Un òrgan Legislatiu independent de l&rsquo;Executiu i, per tant, elegit
separadament d&rsquo;ell. El Legislatiu, seguint el principi d&rsquo;abstinència
legislativa, es limitarà a legislar lleis mínimes; en cap cas,
l&rsquo;Executiu no dependrà dels seus vots per a poder actuar. Volem evitar
de totes passades el parlamentarisme executiu, la confusió entre
funcions executives i funcions legislatives, confusió que només duu a
la deserció de les responsabilitats inherents a cadascuna d&rsquo;aquestes
dues funcions tan ben diferenciades.</p>
<p>3. Uns òrgans consultius o Cambres Consultives, especialitzades en
cada àmbit i sector d&rsquo;activitats, que seran de consulta obligada en
l&rsquo;elaboració de qualsevol llei.</p>
<p>L&rsquo;<em>arquia</em> <strong>justicial</strong> s&rsquo;exerceix a través de la Justícia: ella és la
protectora de l&rsquo;imperi, la pacificadora de tots els múltiples
conflictes generats en el seu sí.</p>
<p>En particular, la Justícia ha de ser la protectora de tot l&rsquo;arxiu
imperial de factures-xec: d&rsquo;aquest arxiu només en podrà fer ús en allò
que faci referència a un cas d&rsquo;instrucció en curs. Disposarà llavors de
documentació objectiva i positiva referent a aquell cas concret.</p>
<p>La Justícia també s&rsquo;encarregarà de jutjar totes les persones que hagin
exercit un càrrec de comandament (polític, justicial o cívic, és a dir,
<em>àrquic</em>; però també no-<em>àrquic</em> liberal), a la fi del seu mandat.</p>
<p>Però, per garantir la integritat de la Justícia en l&rsquo;acompliment de la
seva tasca, cal legislar la seva total independència respecte de
l&rsquo;Estat: és ben sabut que ningú no pot ser jutge i part. A aquest
efecte, una mesura a prendre és la constitucionalització de l&rsquo;assignació
d&rsquo;un tant per cent fix de la massa monetària comunitària (vegeu el
capítol següent) a la Justícia; amb aquesta xifra, la Justícia podrà
organitzar el seu pressupost com millor li sembli.</p>
<p>Les <em>arquies</em> cíviques són múltiples i a múltiples nivells
geoestratègics subimperials. Cada República i Autoritat cívica tindrà
plena llibertat d&rsquo;organitzar-se com li sembli a través d&rsquo;institucions
<em>àrquiques</em>-cíviques. Aquestes institucions tindran també els seus
òrgans executius, legislatius i consultius. Les seves competències
abastaran tot allò que l&rsquo;Estat imperial no s&rsquo;hagi atribuït explícitament
−i que, recordem-ho, haurà de ser poc i a base sempre de lleis mínimes,
que cada <em>arquia</em> cívica podrà desenvolupar−.</p>
<p>Hi ha, finalment, unes <em>arquies</em> molt especials, que són constituïdes
per les <strong>forces armables</strong> −i diem armables, perquè aquestes forces
han d&rsquo;estar normalment desarmades, i només han d&rsquo;utilitzar les armes en
el compliment de missions en què, <strong>expressament</strong>, se&rsquo;ls hagi ordenat
d&rsquo;utilitzar-les−.</p>
<p>Mentre no s&rsquo;hagi arribat a una situació de plena autopacificació a
nivell mundial, l&rsquo;existència de forces armables continuarà essent
vitalment necessària.</p>
<p>Però caldrà també que se sotmetin a una disciplina molt rigorosa, per
tal que no puguin actuar sinó en el compliment de la missió específica
que la comunitat imperial els assigna: la defensa i protecció de tots
els ciutadans i ciutadanies de l&rsquo;imperi.</p>
<p>D&rsquo;acord amb aquesta disciplina, les forces armables no tindran, en cap
cas, una <em>arquia</em> plena, sinó que sempre estaran, en tot i per a tot,
rígidament subordinades a les <em>arquies</em> anteriors: segons el cas, als
respectius comandaments polític, justicial o cívics. Els comandants en
cap de les <em>arquies</em> esmentades seran els responsables últims de les
forces armables a ells subordinades.</p>
<p>Aquestes forces armables poden ser les següents:</p>
<p>1. Sota el comandament directe, exclusiu i responsable, del cap de
l&rsquo;Estat, les forces armables de l&rsquo;Estat: Exèrcit Imperial i Policia de
Seguretat Imperial.</p>
<p>2. Sota el comandament directe, exclusiu i responsable, respectivament,
de cada jutge d&rsquo;instrucció encarregat d&rsquo;un cas justicial concret i del
jutge de protecció de cada sentenciat, estaran la Policia Judiciària i
la Policia Penitenciària.</p>
<p>3. Sota el comandament directe, exclusiu i responsable, de cada
president d&rsquo;una República cívica autònoma, estaran els Exèrcits Cívics
i les Policies de Pau Cívica.</p>
<p><br />

<br />
</p>
<h2 id="capítol-12-legislació-monetària"><strong>Capítol 12. LEGISLACIÓ MONETÀRIA</strong></h2>
<p>Un cop definida l&rsquo;estructura <em>àrquica</em> més eficaç per a impedir la
transformació del legítim comandament de les persones i del legítim
poder sobre les coses, en il·legítim poder sobre i contra les persones,
el nou Estat així constituït pot enfrontar-se a la tasca que s&rsquo;ha
imposat: la construcció dels fonaments d&rsquo;una societat llibertària,
democràtica, pacífica, informativa i solidària.</p>
<p>En aquesta tasca, l&rsquo;Estat comptarà amb dues eines, amb dos instruments
fonamentals: la factura-xec omniinformativa i omniresponsabilitzadora,
i la imperialització de tota la xarxa monetària telemàtica.</p>
<p>Dedicarem aquest capítol a la legislació prioritària de l&rsquo;Estat, que és
la legislació sobre la factura-xec.</p>
<br />

<h3 id="1-implantació-de-la-factura-xec"><strong>1. Implantació de la factura-xec</strong></h3>
<p>L&rsquo;instrument monetari que anomenem factura-xec ha estat ja descrit en el
capítol 4, i en el capítol 5 hem parlat de la seva fàcil adaptació a una
xarxa telemàtica centralitzada a nivell d&rsquo;imperi. Donarem ara per
suposades totes aquelles especificacions, de caràcter teòric o tècnic,
i analitzarem els seus aspectes legals.</p>
<p>Evidentment, l&rsquo;Estat imperial s&rsquo;ha de reservar tota legislació sobre
factura-xec, ja que aquesta és l&rsquo;instrument bàsic i fonamental de tota
la seva actuació política. A més a més, aquesta legislació haurà de ser
molt estricta i precisa, hauran d&rsquo;estar previstos tots els detalls i
legislats en conseqüència. En matèria monetària, no pot quedar ni un cap
per lligar, perquè es tracta de l&rsquo;establiment de les regles del joc.</p>
<p>La primera acció de l&rsquo;Estat, serà la supressió legal de tots els
instruments monetaris vigents. Caldrà donar un termini per a la seva
presentació i conversió en unitats monetàries en un compte corrent.</p>
<p>Immediatament, caldrà implantar per llei la utilització exclusiva de la
factura-xec pro-telemàtica en tota transacció mercantil i en tot acte
social-monetari.</p>
<p>Probablement, aquesta ruptura no podrà ser feta en un instant, i, per
tant, la llei haurà de preveure un sistema de transformació
progressiva, perque puguin anar-se instal·lant els aparells i les xarxes
necessaris. Es podria començar, per exemple, per les grans empreses;
seguirien les petites empreses, finalment els comerços i indústries al
detall i els consumidors.</p>
<p>Paral·lelament a la legislació de la implantació de la factura-xec
pro-telemàtica, caldrà legislar també els seus detalls d&rsquo;aplicació,
així com les operacions monetàries permeses, i les activitats dels
anomenats <strong>establiments comptables</strong> (Bancs de Negocis i Caixes
d&rsquo;Estalvis).</p>
<br />

<h3 id="2-tipus-de-factures-xec"><strong>2. Tipus de factures-xec</strong></h3>
<p>La llei ha de preveure una diversificació màxima i òptima de les
factures-xec, per tal que aquestes ofereixin una informació
analítica-estadística màxima i òptima sobre el mercat.</p>
<p>Cal, sobretot, que les factures-xec diferenciïn el diversos tipus
d&rsquo;operacions monetàries; per tant, cada tipus d&rsquo;operació s&rsquo;establirà
sobre un tipus corresponent de factura-xec.</p>
<p>Les operacions mercants-monetàries són bàsicament de tres grans tipus;
conseqüentment, hi haurà tres tipus principals de factures-xec:</p>
<p>1. <strong>Factures-xec interempresarials</strong>: són les factures-xec de
compra-venda de mercaderies produïdes no-finites (vegeu el capítol 8,
pàgina 51) entre empreses.</p>
<p>2. <strong>Factures-xec de consum</strong>: són les factures-xec de compra-venda de
mercaderies produïdes finites (vegeu també el capítol 8, pàgina 51)
entre un consumidor (comprador) i un comerç o indústria al detall
(venedor).</p>
<p>3. <strong>Factures-xec salarials-privades</strong>: són les factures-xec de
venda-compra de mercaderies productores o forces privades de producció
(vegeu també el capítol 8, pàgina 51), entre</p>
<blockquote>
<p>a) un treballador, venedor de treball</p>
<p>b) un capitalista, venedor de capitals</p>
<p>c) un empresari, venedor d&rsquo;esperit d&rsquo;empresa</p>
<p>d) un inventor, venedor d&rsquo;un invent</p>
<p>i la seva empresa respectiva (compradora de la força: treball,
capital, esperit d&rsquo;empresa, invent).</p>
<p>Aquestes factures-xec són, doncs, les que s&rsquo;utilitzen per pagar les
remuneracions de les forces privades de producció, remuneracions que
s&rsquo;anomenen respectivament <strong>salari</strong>, <strong>interessos</strong>, <strong>beneficis</strong>
i <strong>regalies</strong>.</p>
<p>Les factures-xec salarials-privades no s&rsquo;establiran mercaderia per
mercaderia, sinó que seran globals a nivell d&rsquo;empresa: cada empresa
establirà una nòmina de tot el seu personal remunerat, i aquesta
nòmina constituirà la factura-xec (que la Confederació
d&rsquo;establiments comptables s&rsquo;encarregarà de distribuir entre els
diferents beneficiaris).</p>
</blockquote>
<p>El tres tipus de factura-xec esmentats poden, alhora, ser de dues
categories diferents:</p>
<p>a) <strong>Factures-xec interiors</strong></p>
<p>b) <strong>Factures-xec exteriors</strong></p>
<p>De la combinació dels dos criteris de classificació s&rsquo;obtenen 6 tipus
diferents de factures-xec; molts subtipus són possibles en funció de
molts altres criteris, però no entrem aquí en detalls que són propis
d&rsquo;especialistes en la matèria.</p>
<br />

<h3 id="3-tipus-de-comptes-corrents-i-operacions-monetàries"><strong>3. Tipus de comptes corrents i operacions monetàries</strong></h3>
<p>Els diferents tipus de comptes corrents que es podran obrir en un
establiment comptable, seran també tres:</p>
<p>1. <strong>Comptes corrents de producció</strong> (només en Bancs de Negocis): són
els comptes corrents de les empreses dedicades a la producció.</p>
<p>Totes les operacions interempresarials i salarials-privades es
realitzen a través d&rsquo;un d&rsquo;aquests comptes −i cada empresa en pot obrir
tants com vulgui o li convingui−.</p>
<p>2. <strong>Comptes corrents d&rsquo;estalvi de producció</strong>: són el comptes corrents
en els quals els professionals utilitaris (és a dir: treballadors,
capitalistes, empresaris, inventors) ingressen llurs remuneracions
salarials-privades, pagades per l&rsquo;empresa: salaris, interessos,
regalies i beneficis, respectivament.</p>
<p>Segons que un professional utilitari rebi una única remuneració
salarial-privada, o en rebi més d&rsquo;una, es distingiran:</p>
<p>a) <strong>comptes corrents d&rsquo;estalvi de producció uniassalariada</strong> (només
en Caixes d&rsquo;Estalvi)</p>
<p>b) <strong>comptes corrents d&rsquo;estalvi de producció multiassalariada</strong> (només
en Bancs de Negocis)<sup id="fnref:15"><a href="#fn:15" class="footnote-ref" role="doc-noteref">15</a></sup>.</p>
<p>En un cas com en l&rsquo;altre, les operacions que es podran fer a través d&rsquo;un
compte corrent d&rsquo;estalvi de producció seran únicament les dues
següents:</p>
<p><strong></strong> invertir un capital, mitjançant el contracte adequat, ja sigui
amb un Banc de Negocis, ja sigui directament amb una empresa. (Si
l&rsquo;inversor és un uniassalariat, com que en cobrar els interessos es
convertirà en multiassalariat, haurà de cancel·lar el seu compte corrent
d&rsquo;uniassalariat i obrir-ne un de multiassalariat);</p>
<p><strong></strong> transferir la quantitat que es vulgui al compte corrent d&rsquo;estalvi
de consum, que a continuació s&rsquo;explica.</p>
<p>3. <strong>Comptes corrents d&rsquo;estalvi de consum</strong> (només en Caixes
d&rsquo;Estalvis). Aquests comptes corrents poden ser alimentats, única i
exclusivament per:</p>
<p>a) <strong>poder de compra d&rsquo;origen privat</strong>, procedent dels comptes
corrents d&rsquo;estalvi de producció;</p>
<p>b) <strong>poder de compra d&rsquo;origen comunitari</strong>, procedent dels salaris de
solidaritat social legislats<sup id="fnref:16"><a href="#fn:16" class="footnote-ref" role="doc-noteref">16</a></sup>.</p>
<p>A partir d&rsquo;un compte corrent d&rsquo;estalvi de consum, sigui quin sigui
l&rsquo;origen −privat o comunitari− del seu poder de compra, únicament
poden realitzar-se operacions de compra-venda de mercaderies finites:
és a dir, de consum. En cap cas no es podrà fer cap altre tipus
d&rsquo;operació, ni es podran transferir quantitats des d&rsquo;aquest compte
corrent a un altre qualsevol.</p>
<br />

<h3 id="4-imperialització-de-tots-els-comptes-corrents"><strong>4. Imperialització de tots els comptes corrents</strong></h3>
<p>Els saldos positius de tots els comptes corrents dels tres tipus que
acabem de descriure seran imperialitzats constitucionalment: això és,
seran socialitzats a nivell de tot l&rsquo;imperi.</p>
<p>En la pràctica, això vol dir, únicament, que els establiments
comptables en què estiguin oberts aquests comptes corrents, no podran
servir-se&rsquo;n per efectuar els seus negocis: els saldos positius de
comptes corrents representaran un estalvi comunitari que només la
comunitat geopolítica, a través del seu gerent, l&rsquo;Estat, podrà fer
treballar. Els establiments comptables duran la gestió dels comptes
corrents, però mai no podran concedir préstecs ni realitzar cap altre
tipus d&rsquo;operació basada sobre els saldos positius de comptes corrents,
dits actualment recursos aliens.</p>
<p>La contrapartida d&rsquo;aquesta imperialització serà l&rsquo;assignació d&rsquo;un
interès comunitari, per exemple del 6%, a tots els saldos positius
imperialitzats.</p>
<p>En capítols posteriors ens estendrem més sobre aquest tema.</p>
<br />

<h3 id="5-tipus-destabliments-comptables"><strong>5. Tipus d&rsquo;establiments comptables</strong></h3>
<p>Ens queda per explicitar la distinció fonamental, a què ja hem al·ludit
diverses vegades, entre <strong>Bancs de Negocis</strong> i <strong>Caixes d&rsquo;Estalvis</strong>.</p>
<p>Aquesta distinció se situa en el context més ampli de la distinció
entre societat utilitària i societat liberal (vegeu el capítol 10).</p>
<p>Bancs de Negocis i Caixes d&rsquo;Estalvi es diferenciaran radicalment pel
tipus de funcions i serveis que, segons llei, podran oferir a la
societat utilitària, i pel tipus de remuneració que percebran per
aquests serveis.</p>
<p>Els <strong>Bancs de Negocis</strong> seran empreses utilitàries com qualssevol
altres, especialitzades en oferir serveis comptables a totes les altres
empreses utilitàries no comptables.</p>
<p>Però els seus serveis es limitaran únicament i exclusivament al cicle de
la producció. Efectivament, com ja hem vist, en els Bancs de Negocis
només s&rsquo;hi podran obrir comptes corrents de producció (de les empreses)
i comptes corrents d&rsquo;estalvi de producció multiassalariada (dels
professionals utilitaris multiassalariats). Això vol dir que només
manejaran poder de compra pertanyent al cicle de la producció, i mai no
podran manejar poder de compra pertanyent al cicle del consum<sup id="fnref:17"><a href="#fn:17" class="footnote-ref" role="doc-noteref">17</a></sup>.</p>
<p>Els serveis oferts pels Bancs de Negocis seran, fonamentalment, els
següents:</p>
<p>En primer lloc, duran la gestió dels comptes corrents abans esmentats,
i, per aquesta feina, percebran del Tresor una comissió pactada entre
el gremi dels Bancs de Negocis<sup id="fnref:18"><a href="#fn:18" class="footnote-ref" role="doc-noteref">18</a></sup> i les autoritats monetàries de
l&rsquo;Estat.</p>
<p>En segon lloc, i a partir de les factures-xec signades o cobrades per
llurs clients, portaran la comptabilitat completa de totes les seves
empreses-clients, i la tindran sempre a la seva disposició immediata.
Cal assenyalar aquí que els professionals utilitaris multiassalariats
hauran de constituir-se, per al cobrament dels seus ingressos múltiples,
en una empresa sota forma jurídica de societat per accions, sigui
uniindividual, sigui multiindividual: de manera que <strong>tots</strong> els
clients dels Bancs de Negocis seran, per llei, empreses.</p>
<p>En tercer lloc, i això constituirà llur tasca i llur negoci principal,
els Bancs de Negocis es podran dedicar al negoci específicament bancari
de la capitalització: això és, la conversió de <strong>l&rsquo;estalvi</strong> acumulat
en els comptes corrents, en <strong>capital</strong> utilitzable en el cicle de la
producció. Efectivament, des de sempre, els bancs s&rsquo;han dedicat a
proveir el mercat del poder de compra que, en cada espai-temps concret,
li manca per a poder continuar o augmentar els seus processos
productius. Aquest poder de compra <strong>venut</strong> al cicle de la producció
rep, pròpiament, el nom de capital. Els bancs produeixen capital, a
través d&rsquo;una sèrie de tècniques i procediments bancaris: prèstec,
descompte de lletres&hellip; que, com hem vist en el capítol 2 (Primera
Part), suposen sempre una invenció de diner sobre els dipòsits
efectuats pels clients. Però acabem de dir que la imperialització de
tots els saldos positius de comptes corrents impossibilita els Bancs de
Negocis de capitalitzar sobre dits saldos, els recursos aliens. De
manera, doncs, que els Bancs de Negocis hauran de limitar la seva
invenció de diner, única i exclusivament, a:</p>
<p>a) els capitals i reserves propis;</p>
<p>b) les quantitats que, provinents de comptes corrents, siguin
dipositades <strong>a termini</strong> i, doncs, contractualment i explícitament
cedides al Banc amb fi de capitalització. Aquests dipòsits a termini en
els Bancs de Negocis no seran imperialitzats.</p>
<p>Finalment, els Bancs de Negocis s&rsquo;encarregaran també, comissionats per
l&rsquo;Estat, de la distribució dels crèdits comunitaris a la inversió
(vegeu el capítol 14) i, per aquest servei, cobraran, per cada crèdit
concedit, l&rsquo;interès bancari normal (avancem que els crèdits comunitaris
a la inversió comporten un interès doble de l&rsquo;interès bancari ordinari).</p>
<p>Les <strong>Caixes d&rsquo;Estalvis</strong>, per la seva banda, es dedicaran també al
servei de la societat utilitària, però només dintre del cicle del
consum. Però com que el cicle del consum és socialment globalitzant, és
a dir, inclou tots els membres de la comunitat imperial, donarem a les
Caixes d&rsquo;Estalvis un Estatut liberal: els seus serveis no seran
remunerats directament pels seus clients, sinó que seran gratuïts, i
finançats per la comunitat, a través dels corresponents salaris i
pressupostos de solidaritat social (vegeu el capítol 16).</p>
<p>El servei primer de les Caixes d&rsquo;Estalvis és la gestió dels comptes
corrents d&rsquo;estalvi de producció uniassalariada i dels comptes corrents
d&rsquo;estalvi de consum.</p>
<p>Però, a més a més d&rsquo;aquest servei pròpiament utilitari, les Caixes
d&rsquo;Estalvis duran a terme funcions socials no-utilitàries, directament
relacionades amb la vida social de cada una de les persones inscrites en
elles.</p>
<p>En primer lloc, les Caixes d&rsquo;Estalvis, −estructurades localment, per
barris, i confederades a nivell imperial−, faran de Registre Civil: tot
nounat serà inscrit en la Caixa d&rsquo;Estalvis del seu barri, on
immediatament se li obrirà un compte corrent d&rsquo;estalvi de consum amb un
número telemàtic que conservarà durant tota la seva vida, i que
l&rsquo;identificarà en totes les seves activitats socials.</p>
<p>La Caixa d&rsquo;Estalvis s&rsquo;encarregarà de l&rsquo;expedició, conservació i arxiu
de tots els altres documents necessaris en una societat civilitzada:
carnet sanitari, llibre d&rsquo;escolaritat, papers del cotxe&hellip; fitxa
policial o justicial, fitxa laboral, llibre de família, passaport&hellip;
tots ells amb el mateix número telemàtic anterior.</p>
<p>La Caixa d&rsquo;Estalvis serà també la seu dels jutges de família de les
famílies domiciliades en ella, i d&rsquo;altres serveis socials i informatius
sempre enterament gratuïts.</p>
<p><br />

<br />
</p>
<h2 id="capítol-13-imperialització-de-la-xarxa-monetària-telemàtica"><strong>Capítol 13. IMPERIALITZACIÓ DE LA XARXA MONETÀRIA TELEMÀTICA</strong></h2>
<p>L&rsquo;altra mesura instrumental bàsica, complementària de la instauració de
la factura-xec com a únic instrument monetari legal, és la
imperialització −això és: «socialització a nivell de tot l&rsquo;imperi»− de
la xarxa monetària telemàtica, i de tota la informació
analítica-estadística de mercat i societat obtinguda a través d&rsquo;ella.</p>
<p>Aquesta mesura és l&rsquo;única garantia eficaç que la informació monetària
no sigui monopolitzada per grups de poder (fàctic o oficial) en llur
propi benefici i en contra de la població.</p>
<br />

<h3 id="1-la-batalla-per-la-informació"><strong>1. La batalla per la informació</strong></h3>
<p>La informació és un element decisiu i imprescindible a l&rsquo;hora d&rsquo;actuar
amb eficàcia i intel·ligència.</p>
<p>Els banquers, per exemple, han exercit des de molt antic la seva
professió, gràcies al fet que posseeixen una informació precisa sobre
les necessitats del mercat en cada moment, i això els permet d&rsquo;oferir
bons negocis als seus clients, que confien en ells. Gràcies al bon
negoci del client, el banquer fa ell un boníssim negoci, −ja que ell no
ha posat sinó la seva intel·ligència, el seu «nas» i la seva informació,
mentre que el client hi ha posat el seu diner−.</p>
<p>Però també es diu que «saber és poder»: i és que, qui té la informació,
pot mirar d&rsquo;obtenir el seu benefici aprofitant-se dels qui no la tenen.
Gairebé sempre que una informació és mantinguda secreta, esotèrica,
oculta, reservada a una minoria, aquest saber degenera en poder sobre i
contra les persones. Recordem, per exemple, els falsos miracles dels
sacerdots de les religions paganes: ells coneixien alguns invents,
trucs, o lleis físiques, i se&rsquo;n servien per a entabanar la població
crèdula, i fer-la així més poruga i resignada.</p>
<p>Avui, els sistemes de poder a través de la informació són molt més
sofisticats. En molts Estats tecnològicament capdavanters, s&rsquo;estan
posant a punt sistemes telemàtics d&rsquo;identificació i control policial
de la població. Referent a la informació monetària, que és la que ara
ens interessa en particular, són els bancs que la monopolitzen, si bé,
cadascun, només en allò que fa referència als seus propis clients. El
pagament electrònic s&rsquo;anirà estenent cada vegada més, i doncs, també la
informació dels bancs sobre les activitats monetàries dels seus clients
serà cada vegada més completa.</p>
<p>Davant d&rsquo;aquesta situació, cal prendre una opció ben clara:</p>
<p><strong></strong> o bé deixem que les coses continuïn tal com són, uns pocs
acumulant informació i la majoria totalment desinformada;</p>
<p><strong></strong> o bé renunciem a la moneda telemàtica, la qual cosa, a més de ser
un impossible, és renunciar a un progrés evident;</p>
<p><strong></strong> o bé radicalitzem la situació, donant-li un tomb revolucionari:
un sistema monetari plenament informatiu, però que posi a disposició de
tot el cos social la informació a través d&rsquo;ell obtinguda. Aquesta és,
evidentment, la nostra opció.</p>
<br />

<h3 id="2-informació-per-a-tothom"><strong>2. Informació per a tothom</strong></h3>
<p>La factura-xec pro-telemàtica proporciona una informació exhaustiva
sobre la totalitat dels actes monetaris elementals produïts en la
comunitat geopolítica en cada període de temps considerat.</p>
<p>Ja hem dit en el capítol 6 de la Segona Part, que la Justícia ha de
constituir-se en la custodiadora única de tot l&rsquo;arxiu de factures-xec, i
en la salvaguardadora de la intimitat i privacitat a què totes les
persones tenen dret, així com del secret professional i industrial. No
es podrà fer pública, doncs, cap informació monetària referent a
persones concretes.</p>
<p>Però també hem dit en el capítol 8, que la centralització i integració
de les factures-xec, −buidades de qualsevol referència a persones
concretes− dóna lloc a una analítica-estadística sectorial i global de
tot l&rsquo;imperi. I és aquesta informació la que ha de ser posada a
disposició, també, de tot l&rsquo;imperi.</p>
<p>Per tal que aquesta disponibilitat es faci efectiva en la pràctica
quotidiana, cal constitucionalitzar la imperialització de tota la xarxa
telemàtica monetària, i de tota la informació analítica-estadística
obtinguda a través d&rsquo;ella, així com de tots els equips humans que hi
col·laborin.</p>
<p>La <strong>imperialització</strong> o «socialització a nivell de tot l&rsquo;imperi»
implica, en el nostre projecte,</p>
<p>a) La lliure propietat i iniciativa privada en la producció de
l&rsquo;equipament tècnic, tant pel que respecta a màquines com pel que
respecta a programes;</p>
<p>b) La compra de tot l&rsquo;equipament necessari per a la instal·lació de la
xarxa i al seu manteniment, així com els salaris de tots els integrants
dels equips de tècnics en informàtica que s&rsquo;hauran de constituir,
íntegrament a càrrec del Tresor comunitari;</p>
<p>c) I el lliure accés gratuït, per a qualsevol membre (individual,
col·lectiu o comunitari) de l&rsquo;imperi, a qualsevol informació
analítica-estadística, sectorial o global, produïda per la xarxa
monetària telemàtica.</p>
<p>D&rsquo;aquesta manera, la xarxa monetària telemàtica esdevindrà un autèntic
patrimoni comunitari.</p>
<p>És obvi, de totes maneres, que això no es pot fer en un sol dia. Caldrà,
doncs, que la llei prevegi un pla d&rsquo;imperialització lenta i
progressiva, que podria contemplar, per exemple:</p>
<p><strong></strong> Respecte dels equipaments materials, inicialment, el lloguer de
totes les instal·lacions ja existents, en els seus temps lliures, a
preu de mercat lliure, i amb opció final de compra; i, a mesura que vagi
sent possible, la compra d&rsquo;equipaments nous;</p>
<p><strong></strong> Respecte dels equips humans, encarregats d&rsquo;elaborar i
perfeccionar contínuament els programes d&rsquo;anàlisi i estadística, la
constitució progressiva d&rsquo;equips cada vegada a nivell més centralitzat
i especialitzat.</p>
<p>El conjunt de la informació analítica-estadística, objectiva i
exhaustiva, sobre el mercat i la societat monetaris, obtingut a través
de la xarxa monetària telemàtica centralitzada i imperialitzada, serà
posat a disposició lliure i gratuïta:</p>
<p>1. De tota la població, en general: ciutadans del carrer, i ciutadanies
lliures, que se sentin desitjosos d&rsquo;estar contínuament informats de
l&rsquo;evolució de les magnituds macroutilitàries de llur imperi,
interètnia, ètnia, comarca, municipi, barri.</p>
<p>2. De tots els agents utilitaris, tant els productors com els
consumidors, però molt especialment els primers, que podran així actuar
en el mercat amb molt més coneixement de causa i, per tant, amb major
eficàcia.</p>
<p>3. De tots els investigadors del mercat i la societat monetaris, que
podran, aleshores, confirmar o infirmar experimentalment llurs
models, fins ara exclusivament teòrics.</p>
<p>4. I de l&rsquo;Estat, que, com a gerent de l&rsquo;imperi, comptarà així amb
l&rsquo;instrument privilegiat de govern automàtic de les coses: el
coneixement precís i exhaustiu del mercat li permetrà de trobar les
millors fòrmules, les més rendibles i menys oneroses per a la
comunitat, de formar la massa monetària comunitària a través de la qual
es podran atendre totes les necessitats posades de manifest en la
comunitat.</p>
<p>La popularització d&rsquo;aquesta informació és també molt fàcil d&rsquo;organitzar,
telemàticament, a través de sistemes diversos: pantalles telemàtiques
en edificis públics (per exemple, les Caixes d&rsquo;Estalvis), cabines
especials de consulta, o fins i tot la pantalla del televisor de casa,
que poden servir la informació en forma de gràfics d&rsquo;imatges
sintètiques, que juguin amb formes, colors&hellip; de tal manera que en
resulti una vulgarització assequible a qualsevol nivell de cultura
popular i a qualsevol televident.</p>
<br />

<h3 id="3-la-informació-com-a-factor-actiu-de-producció"><strong>3. La informació com a factor actiu de producció</strong></h3>
<p>Hem considerat que en el mercat actuen quatre mercaderies productores
o agents de producció: el treball, el capital, l&rsquo;empresa i l&rsquo;invent.
Aquests són agents <strong>privats</strong>, remunerats per l&rsquo;empresa.</p>
<p>La seva eficàcia i importància en els processos de producció és
creixent en el mateix ordre en què els hem enumerat: l&rsquo;invent és
l&rsquo;element fonamental en tot progrés de producció; l&rsquo;empresa i els
capitals són necessaris per a muntar els processos productius implicats
per cada nou invent; quant al treball, és avui dia el factor més
insignificant, degut a la revolució tecnològica, que robotitza cadenes
senceres de producció.</p>
<p>Però un nou factor actiu de producció s&rsquo;està mostrant avui dia com a
indispensable: la informació. La informació és com l&rsquo;oli que permet que
rodin els engranatges: potencia i perfecciona l&rsquo;acció dels altres
factors, reduint-los al mínim:</p>
<p>a) Accel·lera els processos mentals, afavorint la invenció;</p>
<p>b) Permet al capital unes inversions més ben orientades i, en
conseqüència, de menys risc;</p>
<p>c) Afavoreix una gestió empresarial descentralitzada i responsable,
més eficaç;</p>
<p>d) Allibera l&rsquo;home del treball repetitiu i alienador, reservant-li les
decisions de creativitat i responsabilitat.</p>
<p>La informació és, pràcticament, el factor més important de producció.
Per aquest motiu, podem comprendre fàcilment la revolució mercantil que
representaria la imperialització i conseqüent gratuïtat de tota la
informació analítica-estadística sobre el mercat. La producció
resultaria enormement potenciada, els costos es reduirien, cada empresa
tindria accés a tota la informació que necessités i, per tant, podria
escollir les condicions òptimes de producció i de competència.</p>
<p>A nivell imperial, la informació lliure i fluïda fa del tot
innecessària qualsevol tipus de planificació productiva, perquè
l&rsquo;alimentació informativa dinàmica i contínua és suficient per a
assegurar els necessaris reajustaments en l&rsquo;acció de cada unitat de
producció.</p>
<p>En resum: la informació lliure és un dels majors béns comunitaris que
puguin existir, i resulta potenciat al màxim com més lliurement és
distribuït.</p>
<p><br />

<br />
</p>
<h2 id="capítol-14-repartiment-de-la-riquesa-comunitària"><strong>Capítol 14. REPARTIMENT DE LA RIQUESA COMUNITÀRIA</strong></h2>
<p>El nou Estat constituït, armat dels seus dos instruments privilegiats
d&rsquo;actuació: la factura-xec pro-telemàtica, i la imperialització de
tota la xarxa monetària telemàtica, −pot ara ja intentar d&rsquo;enfrontar-se
amb èxit al problema principal que s&rsquo;ha imposat de resoldre: el problema
de les classes socials per raó de diner.</p>
<p>Fer desaparèixer, de manera pacífica, tota misèria i marginació social
per diner: aquest és el repte.</p>
<br />

<h3 id="1-dialèctica-entre-bé-comú-i-bé-privat"><strong>1. Dialèctica entre bé comú i bé privat</strong></h3>
<p>La desaparició de les classes socials per raó de diner només pot
aconseguir-se, al nostre entendre, a través d&rsquo;un diàleg i una dialèctica
continuats entre la riquesa de les persones privades (individus i
col·lectivitats) i la riquesa de les persones col·lectives (que és
equitativament repartida entre tots els seus membres). A través, més
concretament, d&rsquo;una osmosi dinerària permanent entre tots els estaments
socials i entre tots els membres de la comunitat geopolítica.</p>
<p>No creiem en la falsa solució de l&rsquo;estatització de tota riquesa o de tot
mitjà de producció de riquesa. En primer lloc, l&rsquo;Estat, com a gerent de
l&rsquo;imperi, no és sinó una persona col·lectiva particular i, doncs,
l&rsquo;estatització no és un acte de comunitarització, sinó de
privatització. Però, a més a més, tots sabem com acaben els sistemes
estatitzats de producció: paralitzats per la planificació burocràtica i
les ànsies de poder, i totalment impotents per a fer front amb dignitat
a les necessitats comunitàries.</p>
<p>Ara bé, tampoc no creiem que calgui refiar-se de la bona voluntat de les
persones, ni forçar generositats desinteressades.</p>
<p>El problema és, doncs, com crear una massa monetària comunitària
suficient per a fer front a totes les reals necessitats de la
comunitat, sense haver d&rsquo;importunar massa (i, en el millor dels casos,
gens) a les persones privades i a llur riquesa privada. El problema és
com aprofitar el natural egoisme utilitari de l&rsquo;home, per a construir,
sobre la seva base, mecanismes pràctics i eficaços de plena solidaritat
social.</p>
<p>En espera que sigui possible de dur a la pràctica un sistema molt més
satisfactori a tots els nivells<sup id="fnref:19"><a href="#fn:19" class="footnote-ref" role="doc-noteref">19</a></sup>, proposem la constitució d&rsquo;una
massa monetària comunitària a partir d&rsquo;un únic impost d&rsquo;omnisolidaritat
social. En el <a href="#capitol-7-fiscalitat">capítol 7</a> de la Segona Part hem donat totes les
especificacions tècniques referents a la característiques d&rsquo;aquest
impost únic; donarem ara per suposat tot el que allà s&rsquo;ha dit.</p>
<p>En aquest impost únic es fonamentarà bàsicament tota l&rsquo;actuació de
l&rsquo;Estat quant a repartició de riquesa comunitària: per això, el
percentatge que representi sobre cada factura-xec s&rsquo;haurà de fixar en
funció de les necessitats que calgui subvenir.</p>
<p>Ara bé, a mesura que l&rsquo;omnicomptabilitat centralitzada de totes les
factures-xec vagi proporcionant un coneixement cada vegada més
aprofundit sobre el mercat total i les seves possibilitats, el polític
podrà servir-se, amb prudència, de mesures complementàries per a
augmentar la quantia de la massa monetària comunitària. Aquestes mesures
poden ser les següents:</p>
<p>1. Imperialització dels excedents de producció mercantil realment
comprovats com a existents en el mercat, per tal d&rsquo;<em>inventar</em> la massa
monetària a ells exactament equivalent.</p>
<p>2. Imperialització de tots els saldos positius de comptes corrents (de
producció, d&rsquo;estalvi de producció i d&rsquo;estalvi de consum), que
constituiran la garantia comptable de l&rsquo;anterior invenció de diner:
aquests saldos imperialitzats acreditaran un interès del 6%, pagat pel
Tresor.</p>
<p>3. Congelació parcial i selectiva de tots els comptes corrents de
producció i d&rsquo;estalvi de producció −i eventualment, en els casos greus,
d&rsquo;estalvi de consum− per a creditació als sectors productius que, en
un moment donat, es mostrin deficitaris.</p>
<p>Amb l&rsquo;impost únic d&rsquo;un percentatge sobre cada factura-xec emesa com a
base, i el complement que representen les mesures suara esmentades,
s&rsquo;obtindrà doncs finalment una massa monetària comunitària que
constituirà la riquesa comunitària de l&rsquo;imperi.</p>
<p>Però hem parlat de dialèctica entre bé comú i bé privat, entre riquesa
comunitària i riquesa privada. En què ha de consistir aquesta
dialèctica? Ens referim, simplement, al següent conjunt de fets:</p>
<p>a) La producció i consum de béns utilitaris continuaran pertanyent, com
fins ara en el món dit «capitalista», a l&rsquo;esfera privada. Perquè?
Simplement, perquè el mòbil dels agents privats, en aquest camp, és
sempre l&rsquo;obtenció del lucre, del propi benefici; i aquest mòbil genera
una competència que ha mostrat secularment ésser el sistema i el motor
més eficients d&rsquo;un utilitarisme dinàmic i fecund.</p>
<p>b) Però de la fecunditat i dinamicitat del mercat se&rsquo;n deriva, per la
multiplicació del nombre de canvis que comporta, un augment proporcional
de la massa monetària comunitària obtinguda impositivament, i també de
l&rsquo;obtinguda pels altres mitjans complementaris esmentats. Així doncs,
com major sigui el bé privat, major serà, i en la mateixa proporció, el
bé comú.</p>
<p>c) I, tancant el cicle, la massa monetària comunitària, en ser
repartida a persones privades (individuals i col·lectives), resulta
ser reprivatitzada i, com a tal, retornarà al mercat privat,
revitalitzant-lo i conduint-lo cap a encara majors i millors fecunditat
i dinamicitat de la producció i el consum utilitaris privats.</p>
<br />

<h3 id="2-utilització-de-la-massa-monetària-comunitària"><strong>2. Utilització de la massa monetària comunitària</strong></h3>
<p>Com que el sector utilitari, productiu i consumidor, de la societat, ha
estat mantingut sota la lliure iniciativa privada, la massa monetària
comunitària obtinguda podem dir que és funció de l&rsquo;egoisme utilitari de
la població, ja que com més es produeix i es consumeix, més creix
aquesta massa −sobretot, si considerem que l&rsquo;impost únic no serà
carregós i, per tant, no frenarà amb el seu llast els processos
utilitaris−.</p>
<p>Un cop constituïda, la massa monetària comunitària ha de servir els
propòsits de la plena solidaritat social. Això és, ha de ser repartida,
reprivatitzada, entre tots els membres de la comunitat imperial, en
funció de les necessitats específiques de cadascun, i en funció dels
interessos globals de la comunitat.</p>
<p>Preveiem dues modalitats, molt ben diferenciades, de repartició.</p>
<p>a) Els <strong>crèdits comunitaris a la inversió</strong>, amb l&rsquo;objecte de protegir
i fomentar les vocacions utilitàries-productives, i especialment si van
en una línia que la comunitat considera adequada.</p>
<p>b) Les <strong>finances comunitàries al consum</strong>, amb l&rsquo;objecte de
proporcionar a tots els membres de la comunitat imperial el poder de
compra suficient per a atendre llurs necessitats de consum.</p>
<p>Anem seguidament a examinar amb més detall aquestes dues modalitats.</p>
<br />

<h3 id="3-crèdits-a-la-inversió"><strong>3. Crèdits a la inversió</strong></h3>
<p>Els crèdits comunitaris a la inversió es concediran:</p>
<p>a) a les empreses que vulguin realitzar una inversió necessària per a
augmentar la seva eficàcia productiva, però no disposin de poder de
compra suficient, i que, a més a més, presentin garanties suficients
que podran tirar endavant amb èxit llur projecte inversiu.</p>
<p>b) als candidats a empresaris, amb un projecte empresarial que
ofereixi garanties d&rsquo;èxit, però sense recursos propis suficients per a
iniciar llur projecte, ni per a demanar un préstec bancari.</p>
<p>Els crèdits a la inversió seran, evidentment, concedits per la comunitat
imperial; però els Bancs de Negocis actuaran com a intermediaris, duent
a terme l&rsquo;estudi dels projectes d&rsquo;inversió o creació de noves empreses
presentats, jutjant llur credibilitat, i concedint finalment el crèdit
en nom de l&rsquo;imperi. Els Bancs hauran d&rsquo;acceptar llur responsabilitat en
cas d&rsquo;insolvència de l&rsquo;empresa creditada.</p>
<p>Les condicions del crèdit comunitari a la inversió, que el diferenciaran
molt netament del préstec bancari normal, seran les següents:</p>
<p>1. El creditat no necessita d&rsquo;avals propis ni de tercers sobre
propietats o capitals ja realment existents: la seva única garantia ha
de consistir en la capacitat productiva-tècnica de l&rsquo;empresa.</p>
<p>2. La concessió del crèdit comporta la designació d&rsquo;un cogerent que
supervisarà la gestió de l&rsquo;empresa i la utilització del crèdit per
compte del Banc concessor.</p>
<p>3. Durant un període inicial de 3 anys −termini tècnicament necessari
perquè qualsevol equipament productiu nou doni el seu rendiment normal−
no cal pagar interessos; a partir d&rsquo;aquests 3 anys, es pagaran
interessos <strong>dobles</strong> als del préstec bancari normal: la meitat d&rsquo;aquest
interessos dobles serà per al Banc concessor, i l&rsquo;altra meitat anirà a
parar al Tresor, per a efectuar nous crèdits.</p>
<p>4. No hi ha clàusula fixa de devolució del crèdit; però fins que el
crèdit no hagi estat retornat, es continuarà pagant interessos dobles
i el cogerent designat pel Banc concessor restarà en l&rsquo;empresa.</p>
<p>Els crèdits comunitaris a la inversió persegueixen, evidentment, de
promoure la creació de riquesa empresarial-privada, segons el seu lema
de <strong>màxima producció, d&rsquo;òptima qualitat, i amb el mínim d&rsquo;esforç i de
risc</strong>; per això, el criteri fonamental en la concessió de crèdits és el
de l&rsquo;eficàcia tècnica-productiva demostrada pel sol·licitant del
crèdit.</p>
<p>Ara bé, a través dels crèdits comunitaris també es pot afavorir un o
altre tipus de formació empresarial que es consideri convenient,
interessant&hellip; Així, després del criteri fonamental d&rsquo;eficàcia, es
poden establir línies preferencials de crèdits per a les empreses que
reuneixin determinades característiques: iniciació d&rsquo;un procés
d&rsquo;autogestió (o autogestió plena); optimització de la talla de
l&rsquo;empresa&hellip;</p>
<br />

<h3 id="4-finances-al-consum"><strong>4. Finances al consum</strong></h3>
<p>Les finances comunitàries al consum són diner repartit a fons perdut
(això és: gratuït) per a despendre únicament i exclusivament en consum.</p>
<p>El criteri que s&rsquo;ha de seguir en el repartiment de les finances no és ja
el de l&rsquo;eficàcia productiva, sinó el de les reals necessitats de consum
de la població, que cal atendre segons el principi d&rsquo;una total
solidaritat comunitària.</p>
<p>L&rsquo;objectiu perseguit, mitjançant aquestes finances, és fer desaparèixer
radicalment tota misèria i tota marginació social per raó de diner,
assegurant a tothom un mínim vital. Però, a més a més, les finances han
de permetre de fer independent la societat utilitària del mercat, i
d&rsquo;assegurar els membres de la societat utilitària davant d&rsquo;algunes
situacions, molt ben determinades, que es poden presentar en la seva
vida. Totes aquestes necessitats diferencials de cada categoria de
població venen reflexades pels quatre <strong>Estatuts financers</strong> previstos:</p>
<br />

<h3 id="i--estatut-general">I.- <strong>Estatut General</strong></h3>
<p>De l&rsquo;Estatut General en gaudeix constitucionalment <strong>tota</strong> persona, pel
sol fet d&rsquo;haver nascut o/i viure en la comunitat imperial: és doncs
acumulatiu amb cadascun dels altres tres estatuts.</p>
<p>L&rsquo;Estatut General garanteix, a tot ciutadà individual i familiar, un
nivell de vida mínim, amb el qual subsanar les seves necessitats
materials i culturals més peremptòries. Amb aquest objectiu, dóna dret a
les següents assignacions:</p>
<p><strong></strong> un salari de solidaritat social-financera individual, que tothom
cobrarà com a mínim vital des del dia del naixement fins al de la mort:
diferencial segons grau de marginació social.</p>
<p><strong></strong> assignacions úniques per a prometença, casament i defunció.</p>
<p><strong></strong> assignacions periòdiques per a habitatge i millora de la llar.</p>
<p><strong></strong> assignacions eventuals per causa de maternitat.</p>
<p><strong></strong> salaris de solidaritat social-financera matrimonials i infantils.</p>
<p><strong></strong> salaris de solidaritat social-financera per invalidesa o
incapacitat congènites i permanents.</p>
<br />

<h3 id="ii--estatut-utilitari">II.- <strong>Estatut Utilitari</strong></h3>
<p>Aquest Estatut és acumulable únicament amb l&rsquo;Estatut General. Els
professionals utilitaris ja tenen assegurada llur subsistència per la
remuneració de la seva activitat utilitària. Però poden presentar-se&rsquo;ls
algunes situacions desfavorables, davant les quals han d&rsquo;estar
preparats. Així, l&rsquo;Estatut Utilitari donarà dret a:</p>
<p><strong></strong> un salari de solidaritat social-financera d&rsquo;atur forçós.</p>
<p><strong></strong> un salari de solidaritat social-financera per vaga.</p>
<p><strong></strong> un salari de solidaritat social-financera per lock-out.</p>
<p><strong></strong> un salari de solidaritat social-financera per enfermetat,
accident, invalidesa o incapacitat sobrevingudes.</p>
<br />

<h3 id="iii--estatut-liberal">III.- <strong>Estatut Liberal</strong></h3>
<p>Aquest Estatut és acumulable únicament amb l&rsquo;Estatut General.
L&rsquo;objectiu d&rsquo;aquest Estatut és de proporcionar la subsistència digna
als professionals i col·lectivitats liberals, els quals, com que no
pertanyen a la societat utilitària o mercat, no poden ser mantinguts per
aquesta.</p>
<p><strong></strong> Els professionals liberals gaudiran de salaris de solidaritat
social-financera individuals i familials, que variaran únicament en
funció del grau autoproclamat d&rsquo;altruisme i desinterès de cada
professió liberal, i dels mèrits vocacionals i socials de cada
professional liberal al servei dels seus conciutadans i de tota la
societat. Gaudiran també de pressupostos ordinaris per a l&rsquo;exercici de
la professió liberal, en funció de les necessitats
tècniques-professionals, i de pressupostos extraordinaris en funció de
les possibilitats financeres comunitàries.</p>
<p><strong></strong> Les col·lectivitats liberals gaudiran també de pressupostos
ordinaris i extraordinaris, els primers calculats en funció del
nombre de membres inscrits en cada una d&rsquo;elles, els segons en funció
de les possibilitats financeres comunitàries, un cop assegurats tots
els salaris i tots els pressupostos ordinaris sobre una base digna i
suficient.</p>
<p><strong></strong> També es donarà un estatut liberal, tot i que no n&rsquo;exerceixin
les funcions:</p>
<blockquote>
<p>a) als estudiants i aprenents, des dels 16 als 25 anys (amb
possibilitat d&rsquo;obtenció de pròrrogues, justificades): gaudiran d&rsquo;un
salari de solidaritat social-financera d&rsquo;estudiant o aprenent;</p>
<p>b) als candidats a qualsevol elecció en una institució liberal: aquests
gaudiran, des del moment en què facin pública la seva candidatura, fins
al moment de l&rsquo;elecció o no-elecció, d&rsquo;un salari de solidaritat
social-financera de candidat a eleccions i d&rsquo;un pressupost de
campanya electoral idèntic al de tots els altres candidats al mateix
càrrec.</p>
</blockquote>
<p>El fet que tots els professionals liberals i totes les col·lectivitats
liberals estiguin finançades comunitàriament, assegura i garanteix la
total gratuïtat, per a tots els membres de la comunitat, de tot servei
liberal.</p>
<br />

<h3 id="iv--estatut-mixt">IV.- <strong>Estatut Mixt</strong></h3>
<p>Igualment, aquest Estatut és acumulable únicament amb l&rsquo;Estatut General;
però s&rsquo;anomena «Mixt», perquè pot simultanejar-se amb ingressos
privats. Efectivament, està pensat de cara als artesans, als
col·laboradors d&rsquo;empreses mixtes (privades-comunitàries) d&rsquo;obres,
treballs i serveis públics, i també s&rsquo;hi podran acollir els aturats que
acceptin una escolarització professional-artesanal de 3 anys com a
mínim, i s&rsquo;estableixin després com a artesans en municipis de molt feble
població.</p>
<p>Així doncs, i segons el cas, aquest Estatut donarà dret a:</p>
<p><strong></strong> un salari de solidaritat social-financera d&rsquo;artesà, que
complementarà els guanys obtinguts per l&rsquo;artesà de la venda de la seva
producció; aquest salari variarà únicament en funció del nombre
d&rsquo;habitants de la població en què exerceixi el seu ofici l&rsquo;artesà.</p>
<p><strong></strong> a un salari de solidaritat social-financera de col·laborador en
una empresa mixta, per a compensar la possible futura socialització (a
nivell imperial, ètnic, comarcal, municipal), i consegüent
assignació d&rsquo;un estatut completament liberal, d&rsquo;aquesta empresa.</p>
<p><strong></strong> a un salari de solidaritat social-financera d&rsquo;estudis
d&rsquo;artesania, per a complementar el salari de solidaritat
social-financera d&rsquo;aturat, per a tots aquells aturats que vulguin
convertir-se en artesans, amb les condicions abans esmentades.</p>
<br />

<h3 id="5-municipalització-del-sòl"><strong>5. Municipalització del sòl</strong></h3>
<p>El sòl ha estat, des dels inicis de la humanitat, un patrimoni
comunitari, que només amb el desenvolupament d&rsquo;un mercat plenament
monetari anà privatitzant-se a poc a poc. Malgrat que som partidaris de
les lliures propietat i iniciativa privades en el sí del mercat, en el
cas del sòl creiem que cal retornar a aquesta riquesa el seu caràcter
comunitari ancestral, a través d&rsquo;una progressiva socialització a nivell
de municipi (això és: municipalització).</p>
<p>Només una municipalització efectiva del sòl pot garantir la
conservació i protecció del medi ambient i del patrimoni natural,
evitar l&rsquo;especulació antisocial sobre terrenys, i constituir la base
d&rsquo;una actuació urbanística eficient. El municipi és el qui pot vigilar
de més a prop l&rsquo;ús social o antisocial d&rsquo;aquest patrimoni comunitari: és
doncs, el qui ha de ser-ne, constitucionalment, i a la llarga, el
propietari únic.</p>
<p>Per a dur a terme, d&rsquo;una manera progressiva i sense perjudicar ningú,
aquesta municipalització del sòl, proposem un sistema basat en:</p>
<p>a) Un impost sobre la propietat privada del sòl −l&rsquo;únic impost existent
tret de l&rsquo;ITE−. Tot propietari d&rsquo;un terreny que no sigui una vivenda o
explotació agrícola unifamilial, haurà de pagar al municipi un impost,
calculat en un percentatge (per exemple, el 5%) del preu de venda del
terreny en mercat lliure.</p>
<p>b) Mitjançant el diner obtingut a través d&rsquo;aquest impost, així com de
les quantitats destinades a aquest fi de la massa monetària
comunitària, cada municipi podrà anar comprant els terrenys, a preu de
mercat lliure, als propietaris que hi estiguin d&rsquo;acord. El propietari
que vengui al municipi obtindrà un contracte de lloguer per 100 anys,
a preu molt baix (per exemple, de l'1% del preu de venda contractat).</p>
<p>Com es pot veure, aquest sistema no obliga ningú, però estimula els
propietaris a vendre al municipi, ja que aquesta venda resulta
beneficiosa per a ells, fins i tot quan el municipi no disposi encara
del poder de compra necessari per a pagar al comptat, ja que en aquest
cas, el deute envers el propietari per part del municipi devengarà
l&rsquo;interès comunitari del 6%.</p>
<br />

<h3 id="6-desaparició-de-les-classes-per-diner"><strong>6. Desaparició de les classes per diner</strong></h3>
<p>No posem cap obstacle a la generació de riquesa privada. Aquesta podrà
continuar desenvolupant-se com fins ara, i encara millor, ja que
deslliurarem el mercat de moltes de les seves traves actuals, com veurem
en el capítol següent. Com a conseqüència, continuarà havent-hi
persones més riques que altres.</p>
<p>Però el nostre objectiu no és pas que tothom sigui igual, fins i tot en
diners. Al contrari, creiem que <strong>tothom és diferent</strong>, peculiar, únic,
irrepetible, singular&hellip; i només i únicament <strong>davant la llei</strong> han de
ser les persones considerades com a <strong>iguals en drets</strong>.</p>
<p>El nostre objectiu, doncs, no és la igualació artificial de les
singularitats vives, sinó la convivència solidària en la diferència i
singularitat vital de cada persona. I aquesta convivència solidària
només pot plantejar-se a nivell comunitari. La nostra proposta és la
dels Estatuts financers, solidaritat social en funció directa de la
riquesa privada de l&rsquo;imperi considerat en la seva totalitat.</p>
<p>A través de l&rsquo;Estatut General, amb els seus salaris vitals mínims,
individuals i familials; a través de l&rsquo;Estatut Utilitari, amb els seus
salaris d&rsquo;atur forçós, vaga i <em>lock-out</em> per temps indefinits; a través
de l&rsquo;Estatut Liberal, i la conseqüent gratuïtat dels serveis liberals
per a tota la població, pot aconseguir-se, per a tot membre de la
comunitat, un nivell vital mínim, un nivell de subsistència mínim, que
cal que sigui el més alt possible.</p>
<p>Aquest nivell mínim, depenent de la solidaritat comunitària, fa que
ningú no hagi de dependre de la generositat o egoisme particulars de
qualsevol altra persona. Sobre la base d&rsquo;aquesta autosuficiència a un
nivell el més alt possible, pot assentar-se la supressió de tota misèria
material i de tota conseqüent marginació social.</p>
<p>Aquest és, al nostre entendre, un camí vàlid per a una progressiva
desaparició de les classes per diner, fonamentades en la subordinació i
dependència vitals d&rsquo;uns grups de població envers uns altres. Una altra
cosa, més difícil, de més lenta aconsecució, però també possible, és la
desaparició de les classes socials per cultura, del classisme, i de
tota una sèrie d&rsquo;actituds i de sentiments de superioritat, menyspreu,
enveja&hellip; entre classes. Però aquest segon assoliment començarà a ser
viable un cop establert el primer.</p>
<br />

<h3 id="7-resum-dels-darrers-capítols"><strong>7. Resum dels darrers capítols</strong></h3>
<p>En els últims quatre capítols ens hem referit a les estructures
bàsiques de la nova societat que proposem:</p>
<p>a) Una <em>arquia</em> política i cívica forta, però restringida, en cada àrea,
a la seva activitat, llibertat de decisió i responsabilitat personal
pròpia i exclusiva, durant el respectiu mandat electiu; juntament amb
una <em>arquia</em> justicial completament independent de l&rsquo;Estat i de
qualsevol grup de pressió (Capítol 11).</p>
<p>b) Una estricta legislació monetària, que fa de l&rsquo;instrument monetari
l&rsquo;instrument d&rsquo;omniinformació i d&rsquo;omniresponsabilització personal per
excel·lència (Capítol 12).</p>
<p>c) Una total imperialització de la informació elaborada per la xarxa
monetària telemàtica (Capítol 13).</p>
<p>d) Una massa monetària comunitària, destinada a ser repartida
equitativament, ja sigui amb finalitat crediticia-inversiva, ja sigui
amb finalitat financera-consumidora (Capítol 14).</p>
<p>Un cop posades aquestes bases fonamentals, tota altra activitat social
ha de funcionar amb un màxim de llibertat i un mínim de legislació.</p>
<p>En tots els casos, doncs, caldrà legislar únicament lleis mínimes, molt
poc nombroses, però molt precises, encara que generalitzadores i sense
casuismes inútils. Aquestes lleis mínimes tindran la missió d&rsquo;assegurar
i garantir el desenvolupament en plena llibertat i responsabilitat
personal de totes les legítimes activitats ciutadanes. I això, en cada
àrea social, sigui estatal-unifederativa en tot el territori imperial,
sigui confederativa-local per a cada territori autònom (barri, municipi,
comarca, ètnia, interètnia, ex-imperi).</p>
<p>En els capítols següents, esbossarem algunes de les lleis mínimes que
caldrà legislar en:</p>
<p>a) La societat utilitària-productiva (Capítol 15).</p>
<p>b) La societat liberal (Capítol 16).</p>
<p>c) La societat utilitària-consumidora (Capítol 17).</p>
<p><br />

<br />
</p>
<h2 id="capítol-15-la-societat-utilitària-productiva"><strong>Capítol 15. LA SOCIETAT UTILITÀRIA-PRODUCTIVA</strong></h2>
<p>Aquest capítol el dediquem a l&rsquo;enumeració de les lleis mínimes
bàsiques per a la protecció de la societat utilitària-productiva.</p>
<p>Però, abans d&rsquo;entrar en el tema, seran necessàries algunes anàlisis i
reflexions prèvies sobre la societat utilitària en general, i sobre la
societat utilitària-productiva en particular.</p>
<br />

<h3 id="1-definicions-2"><strong>1. Definicions</strong></h3>
<p>Al llarg d&rsquo;aquest treball, hem definit ja dues vegades, i de diferent
manera, la societat utilitària.</p>
<p>Efectivament, des d&rsquo;un punt de vista estrictament operatiu, hem vist en
el capítol 9 que podíem definir la societat utilitària o mercat com «el
conjunt de tots els lliures canvis monetaris elementals».</p>
<p>I, des d&rsquo;un punt de vista molt més ampli, hem vist en el capítol 10 que
la societat utilitària podia considerar-se com «el conjunt format per:
1, totes les persones que es dediquen a la producció i/o al consum de
béns utilitaris; 2, totes les mercaderies, produïdes o productores,
intercanviades; i 3, totes les interrelacions monetàries que comporten
aquests intercanvis».</p>
<p>És en aquest segon punt de vista que ens situem ara.</p>
<p>També podem fer, seguint aquests dos punts de vista, una partició de la
societat utilitària; i direm que, des del primer punt de vista, la
societat utilitària o mercat es composa de dos cicles: el cicle de la
producció i el cicle del consum (vegeu el capítol 9); i, des del segon,
la societat utilitària es composa de dues subsocietats: la societat
utilitària-productiva i la societat utilitària-consumidora.</p>
<p>Per <strong>societat utilitària-productiva</strong> entenem, simplificant, «el
conjunt de persones, mercaderies i interrelacions monetàries,
implicades en processos de producció»; i, per <strong>societat
utilitària-consumidora</strong>, igualment, «el conjunt de persones,
mercaderies i interrelacions monetàries, implicades en processos de
consum».</p>
<p>Pel que fa referència a les persones que les composen, hem de remarcar
que, així com la societat utilitària-productiva és limitada en el seu
nombre, i només comprèn, estrictament, els anomenats «professionals
utilitaris», la societat utilitària-consumidora és d&rsquo;àmbit social
global, és totalitzadora, ja que comprèn la totalitat dels membres de
l&rsquo;imperi, perquè tots necessiten, i tenen dret a, consumir: els
professional utilitaris (dits, en tant que consumidors,
«productors-consumidors»), els professionals liberals, els individus
sense professió, les famílies, les institucions liberals, les lliures
associacions de ciutadans&hellip; (tots els darrers, dits «simples
consumidors», perquè participen en els processos de consum, però no en
els de producció).</p>
<br />

<h3 id="2-reflexions-sobre-la-societat-utilitària"><strong>2. Reflexions sobre la societat utilitària</strong></h3>
<p>Tradicionalment, la societat utilitària, tant la productiva com la
consumidora, ha funcionat segons els principis de lliure iniciativa
particular, lliure propietat privada i lliure competència.</p>
<p>Efectivament, la lliure iniciativa privada, la lliure propietat privada
de les persones sobre les mercaderies produïdes (que són coses), i la
lliure competència entre empreses (que són persones) en el camp de la
producció, i entre consumidors (que també són persones) en el camp del
consum, constitueixen els motors més dinàmics, agilitadors i fecunds
del mercat.</p>
<p>I això perquè els agents privats del mercat, tant els productors com
els consumidors, es mouen tradicionalment amb la finalitat, si no única
almenys principal, d&rsquo;obtenir sempre, en cada canvi monetari elemental,
el màxim i òptim benefici, concret i monetari. Sense aquest estímul,
la societat utilitària s&rsquo;esllangueix.</p>
<p>Nosaltres volem continuar i perfeccionar, assegurar i potenciar al
màxim i de manera òptima, aquestes tradicionals llibertat, privacitat i
competència, per tal d&rsquo;afavorir una major i millor producció, a l&rsquo;ensems
que un consum cada dia més en harmonia i comunió ecològica amb la
natura. El motiu és que, si bé tota la riquesa, productiva i de consum,
generada pel mercat, és secularment privada, és també alhora aquesta
riquesa privada la que garanteix la possibilitat d&rsquo;una riquesa
comunitària, expressada en forma d&rsquo;una massa monetària comunitària, com
hem vist en el capítol anterior.</p>
<p>Ens interessa doncs d&rsquo;afavorir primordialment, en la societat
utilitària, la generació de riquesa privada, perquè és un fet positiu
per ell mateix; però també, i sobretot, perquè és potenciant la
generació de riquesa privada, que afavorirem el sorgiment de riquesa
comunitària.</p>
<p>A partir d&rsquo;ara, doncs, veurem com cal protegir la societat utilitària en
tant que generadora de riquesa privada; i en aquest capítol ens
ocuparem, específicament, de la societat utilitària-productiva.</p>
<br />

<h3 id="3-dinàmica-pròpia-de-la-societat-utilitària-productiva"><strong>3. Dinàmica pròpia de la societat utilitària-productiva</strong></h3>
<p>La societat utilitària-productiva es dedica a la producció de
mercaderies no-finites, algunes de les quals esdevindran finites en
passar a la societat utilitària-consumidora (vegeu l&rsquo;anàlisi dels
cicles i subcicles mercantils efectuada en el capítol 8).</p>
<p>Per a realitzar aquesta tasca, la societat utilitària-productiva
combina diversos elements en el si de la unitat de producció que és
l&rsquo;empresa. Aquests elements són de dues menes:</p>
<p>1. Els <strong>factors passius de producció</strong>: són mercaderies no finites ja
produïdes per altres empreses, que poden ser també de dues classes:</p>
<p>a) matèries primeres, és a dir, mercaderies no finites que seran
transformades en unes altres mercaderies, també no finites;</p>
<p>b) béns d&rsquo;inversió, és a dir, mercaderies no finites que no seran
transformades, sinó que constitueixen útils de transformació;</p>
<p>2. Els <strong>factors actius de producció</strong> (o <strong>agents de producció</strong>, o
<strong>forces de producció</strong>), privats: són mercaderies productores que
l&rsquo;empresa compra a través d&rsquo;una remuneració salarial. Distingim quatre
classes de mercaderies productores privades:<sup id="fnref:20"><a href="#fn:20" class="footnote-ref" role="doc-noteref">20</a></sup> <sup id="fnref:21"><a href="#fn:21" class="footnote-ref" role="doc-noteref">21</a></sup></p>
<p>a) el treball, que es retribueix mitjançant un salari (pròpiament
dit);</p>
<p>b) l&rsquo;esperit i l&rsquo;equip d&rsquo;empresa, que es retribueixen mitjançant els
beneficis;</p>
<p>c) els capitals invertits, que es retribueixen mitjançant els
interessos;</p>
<p>d) l&rsquo;invent utilitari, que es retribueix mitjançant les regalies.</p>
<p>El resultat de la conjuminació de tots aquests factors, actius i
passius, de producció, és la producció de noves mercaderies no finites,
producció que serà màxima i òptima si la conjuminació empresarial és
intel·ligent, eficaç i satisfactòria per a tots els agents implicats.</p>
<p>Es a través de les remuneracions salarials-privades als agents de
producció, que les mercaderies produïdes no finites, però finibles,
passen finalment al cicle del consum, a la societat
utilitària-consumidora, acabant així i tancant (si més no
parcialment<sup id="fnref:22"><a href="#fn:22" class="footnote-ref" role="doc-noteref">22</a></sup>), el cicle de la producció, els processos de la
societat utilitària-productiva: efectivament, és el poder de compra
generat per aquestes remuneracions salarials-privades que permet de
realitzar el consum.</p>
<p>Així doncs, és el consum que dóna sentit a la producció: el final i la
finalitat últims de la societat utilitària-productiva, és la societat
utilitària-consumidora: ella li dóna sentit humanista de cara al servei
de les persones, −ja que, com hem dit, el consum és una necessitat i un
dret de tot ser humà−.</p>
<br />

<h3 id="4-responsabilització-de-tot-acte-monetari-en-la-societat-utilitària-productiva"><strong>4. Responsabilització de tot acte monetari en la societat utilitària-productiva</strong></h3>
<p>El que hem dit abans respecte de la societat utilitària en general, ho
repetim ara respecte de la societat utilitària-productiva: volem
protegir-la i afavorir-la, en les seves tradicionals llibertat,
privacitat i competitivitat, perquè l&rsquo;augment de riquesa privada
produïda representa, al mateix temps, l&rsquo;augment de la riquesa
comunitària.</p>
<p>Ara bé, abans d&rsquo;entrar a precisar amb algun detall les lleis mínimes de
protecció de la societat utilitària-productiva, volem recordar un
principi fonamental que les ha d&rsquo;informar.</p>
<p>Es tracta del principi de la plena responsabilització personal
(individual o/i col·lectiva) de tot lliure acte mercant-monetari, des de
la primera compra elemental, fins a la darrera venda elemental. Aquesta
és l&rsquo;altra cara de tota llibertat personal que no es vulgui
llibertinatge irresponsable.</p>
<p>Com ja sabem, assegurar la total responsabilització de qualsevol acte
que impliqui l&rsquo;ús de l&rsquo;instrument monetari, és cosa fàcil, a través de
l&rsquo;obligatorietat legal d&rsquo;utilitzar, en tots els casos, la factura-xec
pro-telemàtica.</p>
<p>En funció, doncs, de les lleis mínimes que s&rsquo;establiran, i del principi
de responsabilització que acabem d&rsquo;esmentar, es crearan uns Tribunals
Econòmics Especialitzats en cada aspecte de la vida
utilitària-productiva, i a cada nivell territorial de les diferents
Autoritats i Autonomies locals (barri&hellip;, municipi&hellip;, comarca&hellip;,
ètnia&hellip;, interètnia&hellip;, imperi).</p>
<p>Els jutges d&rsquo;instrucció d&rsquo;aquests Tribunals estaran plenament
documentats, en cada cas concret, en tot el referent a transaccions
monetàries, gràcies a l&rsquo;accés a l&rsquo;arxiu telemàtic de factures-xec −que,
com sabem, estarà exclusivament confiat a la Justícia−. A tota aquesta
documentació antejusticial, s&rsquo;afegirà tota la documentació
pro-justicial, que és l&rsquo;obtinguda per l&rsquo;actuació del jutge; així, els
Tribunals Econòmics especialitzats podran jutjar contradictòriament amb
rapidesa, eficàcia, imparcialitat i serenitat, qualsevol conflicte
entre parts contractants, i qualsevol delicte o crim antimercantil.</p>
<br />

<h3 id="5-lleis-mínimes-de-protecció-a-la-societat-utilitària-productiva"><strong>5. Lleis mínimes de protecció a la societat utilitària-productiva</strong></h3>
<p>Examinarem a continuació com estructurar la protecció legal de totes les
concretes llibertats personals en la societat utilitària-productiva.
Aquesta protecció s&rsquo;ha d&rsquo;estendre a totes i cada una de les persones
d&rsquo;aquesta societat: tant a les empreses, com a cada un dels seus
col·laboradors: treballadors, capitalistes, empresaris i inventors.</p>
<p><strong>Protecció de l&rsquo;empresa</strong></p>
<p>La finalitat última que perseguim és de convertir l&rsquo;empresa en una
col·lectivitat internament solidària de tots els agents de producció que
hi col·laboren: esperit i equip d&rsquo;empresa eficaç, capitalistes
inversors, inventors pràctics i treballadors competents. És el que
anomenem «autogestió d&rsquo;empresa», entesa com a gestió directa de
l&rsquo;empresa per part de tots els seus col·laboradors, veritable
democràcia intraempresarial propera i directa, diàleg permanent entre
empresari i col·laboradors.</p>
<p>Ara bé, el camí cap a una plena autogestió empresarial és llarg i
difícil; mentre no s&rsquo;hi hagi pogut arribar, s&rsquo;aplicaran a les empreses
les lleis mínimes següents:</p>
<p>a) <strong>Organització en gremis</strong></p>
<p>Totes les empreses utilitàries hauran d&rsquo;inscriure&rsquo;s, obligatòriament,
en <strong>gremis</strong> (subgremis, intergremis&hellip;), segons la seva
especialització productiva.</p>
<p>Tot i que la funció dels gremis serà la defensa dels interessos
utilitaris de les empreses en ells inscrites, aquests gremis es
constituiran en institucions d&rsquo;estatut liberal, finançades doncs per la
comunitat geopolítica: ja que, a la llarga, la protecció dels interessos
de les empreses com a conjunt ha de redundar en benefici de tots els
consumidors de la comunitat.</p>
<p>Per tal que ningú no confongui aquesta organització gremial amb un
corporativisme anacrònic i desfassat, tancat i antillibertari, diguem
que els col·laboradors liberals dels gremis no seran funcionaris ni
«burròcrates» col·locats de per vida, sinó que hauran estat elegits,
dintre de llur pròpia categoria professional-utilitària, pels seus
pars, i només per a un mandat relativament curt (d&rsquo;entre 4 a 7 anys);
en cap cas, no podran ser reelegits abans que no hagin transcorregut,
com a mínim, 4 anys des de la seva cessació.</p>
<p>b) <strong>Preus de venda mínims</strong></p>
<p>La primera tasca de què s&rsquo;hauran d&rsquo;encarregar tots i cada un dels gremis
(subgremis, intergremis&hellip;) constituïts, serà la d&rsquo;elaborar un aranzel
complet de totes les mercaderies produïdes per les empreses inscrites
en ells; cada mercaderia s&rsquo;especificarà, amb màxima precisió, segons
qualitat i quantitat.</p>
<p>Un cop aquest aranzel establert, cada gremi −basant-se en les lleis
mínimes de les Autoritats i Autonomies de rang superior, les quals, al
seu torn, es basaran en les lleis mínimes legislades per l&rsquo;Estat−
establirà lleis mínimes internes sobre preus mínims de cost i marge
mínim de benefici empresarial per a cada una de les mercaderies ben
especificades en l&rsquo;aranzel. De la combinació d&rsquo;aquests dos mínims en
resulta, evidentment, un tercer mínim, que és el preu de venda mínim
legal per a cada mercaderia produïda.</p>
<p>Aquesta legislació mínima sobre preus de venda implica, per una banda,
l&rsquo;obligació que té tota empresa de fer beneficis, si és eficaç i
competent: per a això estan les empreses, i això és el que produeix
riquesa mercantil. Per altra banda, la prohibició de vendes per sota del
preu de venda mínim constitueix la millor defensa contra qualsevol
intent de monopoli o oligopoli: efectivament, aquests aixafen
deslleialment la competència a base de vendes per sota el preu de cost,
durant tot el temps que calgui, per a després −quan ja els competidors
han estat eliminats− augmentar els preus sense mesura raonable, fent
pagar cares als consumidors les pèrdues sofertes abans.</p>
<p>Tant els aranzels com els preus mínims de cost seran, evidentment,
contínuament perfeccionats i posats al dia pels gremis.</p>
<p>c) <strong>Ecologia i convivència</strong></p>
<p>També sobre la base de les lleis mínimes de cada Autoritat i Autonomia
cívica de rang superior −basades aquestes en les lleis mínimes de
l&rsquo;Estat−, cada gremi (subgremi, intergremi&hellip;) establirà lleis
interiors mínimes sobre les condiciones materials i socials que han
de presidir la producció de cada mercaderia concreta, amb l&rsquo;objecte que
siguin respectats al màxim i de manera òptima els entorns físics,
ecològics, socials&hellip;, de cada acte de producció.</p>
<p>d) <strong>Publicitat</strong></p>
<p>L&rsquo;actual publicitat per empresa serà radicalment suprimida: aquest
tipus de publicitat és, sempre, un instrument d&rsquo;engany del comprador i
de competència deslleial entre les empreses −ja que només les més
potents poden despendre les immenses quantitats que avui es despenen en
publicitat estúpida i idiotitzadora−.</p>
<p>La publicitat per empresa se substituirà, doncs, per un sistema de
publicitat gremial (subgremial, intergremial&hellip;) que tindrà per objecte
de proporcionar al pùblic comprador, a tot possible client, la màxima i
òptima informació tècnica sobre cada mercaderia posada a la venda. Cada
gremi elaborarà uns llistats que −sense descurar la part agradable que
tota publicitat ha de tenir− donaran, producte per producte, la llista
de totes les empreses que el produeixen, amb les seves característiques
peculiars; els avantatges i inconvenients de cada qualitat precisada
per l&rsquo;aranzel; i el preu corresponent per a cada empresa, qualitat i
quantitat.</p>
<p>La consulta d&rsquo;aquesta publicitat serà totalment gratuïta, així com
també ho serà qualsevol consulta més a fons que vulgui fer qualsevol
persona en els arxius tècnics del gremi.</p>
<p>e) <strong>Reducció dràstica de l&rsquo;horari legal de treball</strong></p>
<p>El progrés tecnològic actual suprimeix contínuament llocs de treball,
directament en cada empresa o indirectament en cada mercat considerat;
les inversions empresarials importants, enlloc de constituir una
solució a aquest problema, comporten cada vegada més reduccions
correlatives dels llocs de treball.</p>
<p>És evident, doncs, que amb l&rsquo;actual horari legal de treball no hi ha cap
manera d&rsquo;augmentar els llocs de treball; no hi ha altra solució raonable
que la de reduir, de manera dràstica, aquest horari legal, de manera
que les empreses es vegin obligades a contractar més personal per a
mantenir el seu ritme productiu.</p>
<p>Nosaltres proposem la reducció de l&rsquo;horari legal de treball setmanal, de
40 hores a 20 hores, i, evidentment, sense que els salaris pagats
actualment es disminueixin de cap de les maneres.</p>
<p>Per tal que les empreses puguin suportar aquesta dràstica reducció, es
donarà un pla financer segons el qual la comunitat geopolítica es farà
càrrec, cada any, d&rsquo;un tant per cent de la nòmina de cada empresa, tant
per cent que s&rsquo;anirà reduint progressivament fins que arribi el moment
en què les empreses puguin fer-se càrrec autònomament de la totalitat de
les remuneracions al seu personal.</p>
<p>Aquesta solució té l&rsquo;avantatge molt important, si s&rsquo;aplica en una
societat sense factura-xec, de suprimir instantàniament tot el mercat
empresarial submergit.</p>
<p>f) <strong>Promoció de l&rsquo;autogestió</strong></p>
<p>Finalment, cal preparar el terreny per a una progressiva autogestió
empresarial. Com ja hem assenyalat anteriorment, arribar a una
autogestió completa −que comporta la participació de tots els
col·laboradors de l&rsquo;empresa, tant en la seva gestió com en el seu
capital i en els seus beneficis− no és possible si no és a través d&rsquo;una
llarga etapa preparatòria, d&rsquo;educació de les mentalitats i actituds.</p>
<p>Per aquest motiu, proposem un sistema de transició lenta i voluntària
cap a la plena autogestió empresarial. Anomenarem empreses
pro-autogestionàries aquelles empreses que, lliurement, vulguin seguir
aquest procés de transformació.</p>
<p>Les empreses que es constitueixin com a pro-autogestionàries estaran
obligades per llei a entregar a cadascun dels seus assalariats, com a
mínim, una acció per mes; per tal que això no constitueixi un
desavantatge enfront de les empreses no pro-autogestionàries, aquestes
estaran obligades a entregar als seus assalariats l&rsquo;equivalent a una
acció en diner líquid. En les empreses pro-autogestionàries, les
accions del personal se sindicaran en un comitè d&rsquo;empresa constituït
segons llei. En el moment en què el conjunt del personal d&rsquo;una empresa
posseeixi més del 50% del seu capital, i gaudeixi de més del 50% de
drets i responsabilitats efectius en el si de l&rsquo;empresa, se la
considerarà ja autogestionària, i la llei ja no intervindrà més a
aquests efectes.</p>
<p>Les empreses que, pel procés descrit, arribin a ser autogestionàries, i
les que ja neixin com a tals, gaudiran de línies preferencials de
crèdits comunitaris a la inversió −sempre i quan reuneixin els requisits
d&rsquo;eficàcia productiva exigits per la llei−.</p>
<p>Totes les empreses −siguin o no pro-autogestionàries o
autogestionàries− tindran un Comitè laboral; a més a més, les empreses
pro-autogestionàries i autogestionàries tindran un Comitè de sindicatura
de les accions i un Organisme d&rsquo;autogestió. Els membres de tots
aquests comitès i organismes seran d&rsquo;estatut liberal durant tot el
temps que duri el seu mandat. Seran escollits pels seus pars per un
període de 4 anys, i no podran ser reelegits abans que no s&rsquo;hagin
escolat uns altres 4 anys des de llur cessació, excepte en el Comitè
laboral, en què no hi podrà haver reeleccions fins que la totalitat dels
membres del personal hi hagin passat. A l&rsquo;acabament del seu mandat,
cada un dels membres d&rsquo;aquests comitès es reintegrarà al personal de
l&rsquo;empresa.</p>
<p>Independentment de les lleis mínimes que acabem de descriure en els
seus grans trets, les empreses gaudiran d&rsquo;una sèrie d&rsquo;avantatges i
facilitats molt importants a l&rsquo;hora de ser eficaces i productives en
màxima quantitat i òptima qualitat. Entre els més importants, esmentem:</p>
<p>a) <strong>La contractació i descontractació lliures</strong></p>
<p>Les empreses no són centres de beneficència; en una empresa, el criteri
que prima és el de l&rsquo;optimització i maximització de la producció. I
si, segons aquest criteri, una empresa té massa personal, cal que pugui
descontractar-lo lliurement, així com ha de poder contractar-ne
lliurement sempre que n&rsquo;hi calgui.</p>
<p>En cas de descontractació, l&rsquo;empresa només haurà de pagar al treballador
la part del salari mensual que correpongui als dies treballats fins a
la data de l&rsquo;acomiadament, més 30 dies; immediatament, el treballador
podrà cobrar el salari de solidaritat social per atur forçós pel que
queda de mes, i seguir cobrant-lo indefinidament.</p>
<p>També per part de cada treballador, contractació i descontractació han
de ser totalment lliures.</p>
<p>b) <strong>Concessió de crèdits comunitaris a la inversió</strong></p>
<p>En el capítol anterior hem parlat de les condicions d&rsquo;aquest tipus de
crèdit. Diguem tan sols ara que convindran especialment als candidats a
empresaris amb bones idees però sense capital suficient per a tirar
endavant els seus projectes.</p>
<p>c) <strong>Supressió d&rsquo;impostos</strong></p>
<p>L&rsquo;impost únic d&rsquo;un tant per cent fix sobre cada factura-xec signada és
un dels avantatges més importants que donem a les empreses, que són
avui dia xuclades per impostos de tota mena, que desemboquen
necessàriament en la retirada de l&rsquo;empresari, o en l&rsquo;empresa
subterrània. A més a més, en ser conegut amb anticipació, aquest impost
pot ser carregat fàcilment sobre el preu de cost.</p>
<p><strong>Protecció dels col·laboradors de cada empresa</strong></p>
<p>Tractarem ara de la protecció legal de tots i cada un dels agents
personals de producció, col·laboradors en el si de cada empresa.</p>
<p>Hi ha, en primer lloc, una protecció general, que és igual per a tots
ells, i que es fonamenta en dues bases:</p>
<p>a) <strong>Sindicats d&rsquo;inscripció lliure</strong></p>
<p>Així com els gremis s&rsquo;encarreguen de vetllar per la protecció de les
empreses, vigilant el respecte, en la pràctica, de les lleis mínimes del
mercat, els sindicats han de tenir la missió de protegir els
professionals utilitaris lliurement inscrits en ells. Aquesta
protecció presentarà dues vessants:</p>
<p>En primer lloc, hi ha la defensa i protecció dels professionals
utilitaris en tots els conflictes que normalment es presenten, dintre
i fora de la professió. Els sindicats podran portar aquests conflictes
davant la Justícia especialitzada corresponent, i encarregar-se de la
defensa o acusació privada, davant del jutge d&rsquo;instrucció de cada
causa concreta, i davant del Tribunal en fase resolutòria d&rsquo;aquesta
causa.</p>
<p>En segon lloc, els sindicats podran dedicar-se a la promoció de la
condició utilitària, a través de l&rsquo;elevació ètica, educativa,
instructiva i professional de llurs adherents.</p>
<p>El que no podran fer els sindicats, és duplicar les activitats d&rsquo;altres
possibles organismes, com per exemple els partits polítics. Els partits
polítics estenen les seves mires a tot el cos social, mentre que els
sindicats han de limitar-se a ser el punt d&rsquo;encontre de tots els
professionals utilitaris (empresaris; treballadors; capitalistes;
inventors) que coincideixin en una certa doctrina de defensa i protecció
social dels mateixos professionals utilitaris.</p>
<p>Evidentment, els sindicats seran també constituïts en institucions
d&rsquo;estatut liberal, com qualssevol altres.</p>
<p>b) <strong>Seguretat social</strong></p>
<p>La comunitat geopolítica vetllarà per la seguretat social de tots els
professionals utilitaris, a través de l&rsquo;estatut utilitari que hem
especificat en el capítol anterior. A més a més, els professionals
utilitaris gaudiran, com tothom, de l&rsquo;estatut general.</p>
<p>Ara bé, els professionals utilitaris, i només ells, tindran, a més a
més, el dret i la plena llibertat de subscriure, en el mercat, els
contractes que vulguin amb les empreses privades d&rsquo;assegurances, també
lliures, existents.</p>
<p>En segon lloc, cal preveure també una protecció específica per a cada
un dels agents personals de producció en el mercat.</p>
<p>a) <strong>Protecció del treballador assalariat</strong></p>
<p>Com ja hem dit, la contractació i descontractació de treballadors seran
lliures. La contrapartida d&rsquo;aquesta llibertat està constituïda pel
salari de solidaritat social-financera d&rsquo;atur forçós, que es cobrarà
automàticament a partir del mateix moment de l&rsquo;acomiadament (per
simple inscripció de l&rsquo;acomiadat pel despatx gremial corresponent) i
per un temps indefinit.</p>
<p>La quantia d&rsquo;aquest s.s.s.f. d&rsquo;atur forçós serà la mateixa per a tothom,
sigui quina sigui la categoria tècnica-salarial del treballador; el
mateix passarà amb els s.s.s.f. de vaga i de lock-out (idèntics al
d&rsquo;atur forçós). La raó és que es tracta d&rsquo;un mínim vital que depèn de
la prosperitat general i de la solidaritat comunitària, únicament i
exclusivament. Només si aquestes creixen, podran créixer els salaris de
solidaritat.</p>
<p>Pel que fa al salari mínim professional, aquest s&rsquo;establirà com el
doble del s.s.s.f. d&rsquo;atur forçós, vaga i lock-out.</p>
<p>El salari efectiu pagat en cada cas concret serà una funció contractual
lliure i privada, entre cada empresa i cada treballador, que
s&rsquo;establirà en funció de la demanda de col·laboradors competents per
part de les empreses, i l&rsquo;oferta de treball assalariat competent per
part dels treballadors. Dintre d&rsquo;una economia telemàtica, és molt fàcil
i molt ràpid de posar a punt borses de treball eficientíssimes, a cada
nivell local, i a nivell de l&rsquo;entera comunitat geopolítica.</p>
<p>b) <strong>Protecció de l&rsquo;estalvi-capital</strong></p>
<p>La distinció efectuada, en el capítol 12, entre estalvi i capital, ha
de ser ara recordada.</p>
<p>L&rsquo;estalvi, guardat en els comptes corrents, a la vista, de producció,
d&rsquo;estalvi de producció i d&rsquo;estalvi de consum, no és, per ell mateix,
factor actiu de producció.</p>
<p>Però quan aquest estalvi es ven, es posa a disposició del mercat, en
definitiva, s&rsquo;inverteix, llavors passa a ser capital, força de
producció.</p>
<p>Aquest pas d&rsquo;estalvi a capital no és fàcil, i comporta molts riscos. Pot
realitzar-se per contractació privada amb un Banc de Negocis, o per
compra-venda de valors en Borsa. En qualsevol del dos casos, però, el
diner així capitalitzat ha de sortir d&rsquo;un compte corrent a la vista, i
transformar-se en un dipòsit a termini en un Banc, o bé en paper-capital
privat (accions, obligacions, pagarés&hellip;).</p>
<p>La capitalització (és a dir, la conversió de l&rsquo;estalvi en capital) és
un negoci com un altre, amb molts riscos, però que també proporciona
molts beneficis. Aquesta activitat serà deixada en llibertat total, tant
pel que fa a la contractació privada de capitals amb Bancs de Negocis,
com pel que fa a l&rsquo;actuació en Borsa. La protecció legal dels capitals
invertits es farà a través de l&rsquo;obligació que tindrà el gremi i
subgremis bancaris, de crear les diferents Caixes de Garanties
Interbancàries que, en tot moment, garanteixin la seguretat dels
capitals entregats als Bancs. Aquestes Caixes vendran o liquidaran tot
banc incapaç de fer front als seus compromisos lliurement contractats, i
es faran responsables d&rsquo;un màxim del 50% d&rsquo;aquestes obligacions quan la
venda o liquidació no permeti de cobrir-les al 100%; el Banc defallent
s&rsquo;haurà de fer càrrec de l&rsquo;altre 50% en la mesura que pugui, i la resta
serà pèrdua per al client. Igualment, s&rsquo;hauran de crear les Caixes de
Garanties Intraborsístiques necessàries, amb les mateixes obligacions
que les especificades en el cas dels Bancs.</p>
<p>L&rsquo;estalvi, per la seva banda, ha de ser també protegit, i molt
especialment contra els traficants sense escrúpols de capital. La
protecció més eficaç consisteix en la imperialització de tots els
saldos positius de tots els comptes corrents a la vista (cc/cc de
producció, cc/cc d&rsquo;estalvi de producció i cc/cc d&rsquo;estalvi de consum):
fins ara, aquests saldos han estat administrats pels establiments
comptables, els quals, considerant-los com a recursos aliens, els han
utilitzat per a capitalitzar. La imperialització dels saldos significarà
que els establiments comptables ja no en podran fer ús: tota
capitalització haurà de ser explícitament volguda, a través d&rsquo;un
contracte especial, pel propietari de l&rsquo;estalvi; i l&rsquo;estalvi no
capitalitzat serà considerat estalvi comunitari, del qual ningú que no
sigui la mateixa comunitat, a través del seu gerent, l&rsquo;Estat, no pot
servir-se.</p>
<p>Com ja hem dit en el capítol 12, els saldos dels comptes corrents
imperialitzats rendiran un 6% d&rsquo;interès compost anual, i gaudiran de la
possibilitat d&rsquo;un descobert automàtic del 25% del saldo promig,
−descobert recuperable per l&rsquo;establiment comptable en un període mínim
de 5 mesos, i comportant el lliure interès bancari normal−.</p>
<p>c) <strong>Protecció de l&rsquo;invent utilitari</strong></p>
<p>Els invents utilitaris, tant els de propietat privada com els que ja han
caigut en el domini públic, constitueixen avui dia el factor de
producció més potent i eficaç. Per aquest motiu, cal fomentar i protegir
la iniciativa privada dels possibles inventors utilitaris-pràctics.</p>
<p>D&rsquo;aquesta protecció se n&rsquo;encarregarà l&rsquo;Oficina General de Patents,
departament especialitzat del ministeri d&rsquo;economia, amb tants centres i
laboratoris locals com siguin necessaris.</p>
<p>Aquesta oficina, en cada un dels seus despatxos locals, s&rsquo;encarregarà
del registre i estudi tecnològic de totes les innovacions que els siguin
presentades: quan un projecte sigui aprovat, després de l&rsquo;estudi
corresponent, per l&rsquo;oficina, el candidat a inventor podrà, si ho vol,
gaudir d&rsquo;un salari de solidaritat social-financera d&rsquo;inventor, i de
pressupostos (ordinaris i extraordinaris) financers de laboratori o/i
taller, durant el temps que calgui perquè el projecte sigui dut a la
pràctica. Un cop l&rsquo;invent experimentat, a través d&rsquo;un prototipus, amb
total satisfacció pràctica, i la patent concedida, l&rsquo;inventor podrà
optar entre dues possibilitats: o bé podrà cedir el seu invent a
l&rsquo;entera comunitat geopolítica, i doncs, a totes les empreses
interessades, i conservar un estatut liberal; o bé podrà explotar
privadament l&rsquo;invent, ja sigui ell sol (a base, per exemple, d&rsquo;un crèdit
inversiu per a muntar la seva pròpia empresa), ja sigui venent o llogant
la patent a una o més empreses; i, en aquest cas, passarà a l&rsquo;estatut
utilitari.</p>
<br />

<h3 id="6-comerç-exterior-i-duanes"><strong>6. Comerç exterior i duanes</strong></h3>
<p>Fins ara no ens hem referit al comerç exterior, tot i la seva
importància en els sistemes utilitaris actuals, perquè, de fet, es
tracta d&rsquo;una qüestió lateral dins del nostre plantejament.</p>
<p>El comerç exterior cobreix la totalitat dels sectors mercantils, tant
el de la producció (producció corrent i comerç al major; producció
inversiva; comerços i indústries al detall) com el del consum (a través
del turisme, interior i exterior).</p>
<p>La importació i l&rsquo;exportació seran completament lliures.</p>
<p>Pel que fa als drets de duana, seran eventuals, i no es pagaran segons
el tipus de mercaderia importada o exportada, sinó en funció dels dos
criteris següents.</p>
<p>En primer lloc, hi haurà els drets duaners per a un equilibri dinàmic
continuat de balances. Cada importació i exportació pagarà un dret
variable, en funció de l&rsquo;equilibri de balances existent en el moment amb
el país de destinació (exportació) o d&rsquo;origen (importació). Si la
balança és en equilibri, els drets duaners seran nuls; els drets a la
importació pujaran amb les balances deficitàries, i els drets a
l&rsquo;exportació pujaran amb les balances amb superàvit. Aquests drets de
duana variables seran instantàneament comunicats per télex a qualsevol
empresa que els demani, referents a una importació o exportació donada,
i li seran garantits per un període de temps prudencial, si l&rsquo;empresa es
compromet a realitzar l&rsquo;operació en el termini fixat.</p>
<p>Per aquest sistema, s&rsquo;assoleix un equilibri dinàmic permanent, Estat
per Estat, o en el si d&rsquo;un grup d&rsquo;Estats, que és la condició
indispensable de tot comerç exterior sa, i, doncs, l&rsquo;objectiu
prioritari a aconseguir per tota organització duanera.</p>
<p>En segon lloc, s&rsquo;establiran uns drets duaners antidumping.
Efectivament, per tal d&rsquo;evitar la competència, per als productors
propis, dels productors estrangers que, valent-se, per exemple, de
l&rsquo;explotació de la mà d&rsquo;obra, produeixen mercaderies més barates, el
preu mínim legal de venda serà obligatori per a totes les factures-xec,
tant d&rsquo;importació com d&rsquo;exportació. Si el preu de venda d&rsquo;un producte
importat és inferior, la diferència constituirà un dret duaner
antidumping i, doncs, l&rsquo;importador no es podrà beneficiar d&rsquo;aquesta
diferència.</p>
<p><br />

<br />
</p>
<h2 id="capítol-16-la-societat-liberal"><strong>Capítol 16. LA SOCIETAT LIBERAL</strong></h2>
<p>Aquest capítol el dediquem a les lleis mínimes que han d&rsquo;afectar la
societat liberal, amb l&rsquo;objecte d&rsquo;evitar el confusionisme actual, que
tant de mal li fa, entre societat utilitària i societat liberal.</p>
<br />

<h3 id="1-definició"><strong>1. Definició</strong></h3>
<p>En el capítol 10 d&rsquo;aquesta Tercera Part hem definit la societat liberal
com «el conjunt format per: 1, totes les persones, individuals o
col·lectives, que es dediquen, desinteressadament, al servei de tots
els membres de la seva comunitat, sense cap afany de lucre personal; 2,
tots els serveis prestats per elles, a través d&rsquo;una relació i
comunicació interpersonals amb aquells de qui pren en cura; i 3, totes
les remuneracions que la comunitat els entrega per a poder subsistir
dignament i oferir els millors serveis possibles».</p>
<p>Les persones liberals individuals són ben conegudes per tothom: el
metge, el mestre, l&rsquo;advocat, el batlle, l&rsquo;artista&hellip;, són figures ben
populars.</p>
<p>Donarem a continuació una llista, si no exhaustiva, bastant completa,
de les que considerarem com a col·lectivitats liberals, −ja perquè ho
són tradicionalment, ja perquè els imposarem l&rsquo;estatut liberal
corresponent−.</p>
<p>1. Institucions liberals <em>àrquiques</em></p>
<p><strong></strong> <em>àrquiques</em>‑polítiques:</p>
<p><strong></strong> Estat (i Exèrcits i Policies a ell subordinats)</p>
<p><strong></strong> Justícia (i Policies a ella subordinades)</p>
<p><strong></strong> <em>àrquiques</em>‑cíviques: Repúbliques i Autoritats
Territorials-Autònomes (des de barris, municipis&hellip;, comarques&hellip;,
ètnies&hellip;, interètnies&hellip;, fins a ex‑imperis actualment confederats
en un imperi més gran i més ben adaptat a les condicions estratègiques
presents), i Exèrcits i Policies a elles subordinades.</p>
<p>2. Institucions liberals cíviques no‑<em>àrquiques</em></p>
<p><strong></strong> Educació i instrucció nacional‑permanents; s&rsquo;hi engloben tots els
serveis culturals haguts i per haver: prematernitats, maternitats,
guarderies, escoles maternes&hellip;, escoles primàries, secundàries,
professionals, tècniques i superiors, especials&hellip;; facultats,
universitats; alts centres d&rsquo;estudis, erudició, reflexió,
meditació, investigació&hellip;, arts i artesanies; esports; espectacles,
distraccions, vacances; premsa i edició, en totes les seves formes
clàssiques i actuals.</p>
<p><strong></strong> Salut integral: salubritat, higiene, sanitat, veterinària,
medicina, farmàcia, infermeria, hospitalització&hellip;, assistència
social&hellip; ajuda mútua&hellip;</p>
<p><strong></strong> Gremis; Comités laborals i comités autogestionaris; Caixes
d&rsquo;Estalvis.</p>
<p><strong></strong> Administració pública, al servei de totes les institucions
liberals, <em>àrquiques</em> i no‑<em>àrquiques</em>, anteriors.</p>
<p><strong></strong> Treballs, Obres i Serveis Públics: aigua, electricitat,
transports&hellip;; telemàtica (en totes les seves branques:
telecomunicacions, ordenadors, bancs de dades&hellip;)<sup id="fnref:23"><a href="#fn:23" class="footnote-ref" role="doc-noteref">23</a></sup>; &hellip; Tots
aquests serveis esdevindran monopolis imperialitzats per raons
d&rsquo;eficàcia tècnica, i per aquest motiu ostentaran un estatut liberal
o mixt, segons els casos.</p>
<p>3. Lliures associacions de ciutadans amb finalitats no lucratives, de
tota classe i mena. Entre elles, cal considerar els sindicats i els
partits polítics.</p>
<br />

<h3 id="2-societat-utilitària-i-societat-liberal"><strong>2. Societat utilitària i societat liberal</strong></h3>
<p>La societat utilitària (productiva i consumidora) i la societat liberal
són, des de sempre, radicalment diferents pel que fa a llurs
motivacions i a llurs objectius socials.</p>
<p>La societat utilitària es dedica a la producció i al consum de béns
utilitaris, objectes i serveis exteriors a les persones, que són útils
perquè satisfan llurs necessitats més materials. En canvi, la societat
liberal es dedica a prestar serveis liberals, que no són exteriors,
sinó que s&rsquo;exerceixen sobre les mateixes persones, atenyent‑les en la
seva totalitat, intimitat i profunditat de persones: l&rsquo;educació, la
cura del cos i de la ment, el comandament, la defensa,&hellip; són accions
que s&rsquo;exerceixen en diàleg personal amb cadascú.</p>
<p>Mentre que la societat utilitària és egoista i interessada, es mou per
afany de lucre i de profit propi, ven i compra els béns utilitaris
−anomenats, en el mercat, «mercaderies»−, la societat liberal s&rsquo;ha
proclamat sempre altruista i desinteressada: per això, cal que
ofereixi gratuïtament els seus serveis.</p>
<p>Malgrat aquesta radical diferenciació, cal comprendre que les
vocacions, professions, activitats i institucions utilitàries, són tan
nobles, legítimes i necessàries com les liberals.</p>
<p>Però és urgent d&rsquo;establir els mecanismes socials que facin efectiva en
la pràctica l&rsquo;observança d&rsquo;aquesta diferenciació. Cal evitar de totes
passades la mercantilització de les vocacions, activitats, professions
i institucions liberals, mercantilització que degenera sempre en
corrupció, descurança, i fugida davant les pròpies responsabilitats.</p>
<p>El professional liberal amb autèntica vocació haurà d&rsquo;acontentar-se
amb un salari de solidaritat social‑financera, que variarà en funció
de la riquesa de la comunitat geopolítica; també les col·lectivitats
liberals hauran de conformar‑se amb els pressupostos, ordinaris i
extraordinaris, de solidaritat social-financera.</p>
<p>S&rsquo;establiran, doncs, lleis mínimes que, tot salvaguardant la llibertat
d&rsquo;acció inherent a tota persona de vocació i professió liberal,
constitueixin la garantia eficaç de la necessària distinció i separació
entre la societat utilitària i la societat liberal.</p>
<br />

<h3 id="3-organització-interna-de-les-professions-liberals"><strong>3. Organització interna de les professions liberals</strong></h3>
<p>La vocació liberal comporta, en el seu exercici, una gran llibertat.
Així com el professional utilitari està sotmès a una rígida disciplina
empresarial, encarada a la màxima i òptima producció amb el mínim de
risc i d&rsquo;esforç, el professional liberal es guia per una disciplina
lliurement convinguda i acceptada per ell mateix, amb tots els seus
pars, i en harmonia amb tot el cos professional, organitzat en Col·legi
liberal.</p>
<p>Aquesta lliure disciplina col·legial‑liberal és el que s&rsquo;anomena
«deontologia»<sup id="fnref:24"><a href="#fn:24" class="footnote-ref" role="doc-noteref">24</a></sup>. Cada Col·legi liberal‑local, autònomament
confederat a nivell imperial, establirà lliurement la seva pròpia
deontologia i normativa interna.</p>
<p>Els Col·legis liberals només necessiten lleis mínimes molt estables −que
només es canviaran quan el progrés social‑cultural‑tècnic ho aconselli,
i després d&rsquo;estudis molt meditats−, referents bàsicament a:</p>
<p>1. Accés a titularitat liberal per mitjà de passantia: aquest sistema
és la millor alternativa a l&rsquo;estúpid sistema actual de concursos i
oposicions. Tot estudiant que, un cop acabats satisfactòriament els
seus estudis professionals o universitaris, vulgui ser admès a
titularitat liberal, haurà de superar una passantia prop d&rsquo;un titular de
l&rsquo;especialitat escollida. Això significa que l&rsquo;aspirant començarà
l&rsquo;exercici pràctic de la seva professió liberal sota el guiatge d&rsquo;un
titular amb experiència, que li farà de tutor i que decidirà finalment
sobre la capacitat de l&rsquo;aspirant a ostentar la titularitat. Cada
Col·legi organitzarà com li sembli aquestes passanties, una Justícia
especialitzada s&rsquo;encarregarà de resoldre tots els conflictes creats a
l&rsquo;entorn d&rsquo;aquesta legislació mínima.</p>
<p>2. Categories professionals‑financeres: la llei establirà unes
categories professionals‑financeres liberals que tots els Col·legis
hauran de respectar. Aquestes categories seran les següents:</p>
<p>1) auxiliars: no tenen estudis especialitzats.</p>
<p>2) passants: han acabat els seus estudis especialitzats, i estan en
període de prova per a arribar a titulars.</p>
<p>3) titulars: han superat amb èxit la passantia d&rsquo;accés a titularitat.</p>
<p>4) titulars superiors: titulars que han superat una nova passantia,
després de realitzar estudis de més profunda especialització.</p>
<p>5) titulars generals: la seva titularitat és reconeguda a nivell
intraimperial.</p>
<p>6) titulars interimperials: la seva titularitat és reconeguda a nivell
interimperial.</p>
<p>Així com la capacitat i el prestigi professional dels titulars i dels
titulars superiors és obtinguda pel sistema de passanties suara
descrit, la titularitat general i interimperial és reconeguda per la
votació dels propis pars en el Col·legi professional‑liberal local, o
en les diferents confederacions de dits Col·legis.</p>
<p>En canvi, i només pel que fa al salari de solidaritat social-financera,
els inscrits en cada una de les tres primeres categories, formant
també una secció de pars en el seu Col·legi respectiu, podran escollir
lliurement un 5% de llur cens, cada any, a la categoria superior, sense
que aquesta elecció suposi cap nova capacitat professional. Així queda
oberta una porta a la il·lusió social dels qui, per la causa que sigui,
no poden aspirar a més en la seva professió liberal. Cal assenyalar
que, en qualsevol moment, i només realitzant els estudis i passanties
necessaris, qualsevol auxiliar pot accedir a titularitat.</p>
<p>3. Sistema mínim d&rsquo;eleccions i successions en tota col·lectivitat
liberal: totes les indicacions que hem donat en el capítol 11 sobre els
òrgans de comandament <em>àrquic</em>, les estenem ara a <strong>tot</strong> comandament
en el si de qualsevol col·lectivitat liberal. És a dir: totes les
col·lectivitats liberals, del tipus que siguin (d&rsquo;<em>arquia</em> política;
d&rsquo;<em>arquia</em> justicial; d&rsquo;<em>arquia</em> cívica; cíviques no‑<em>àrquiques</em>)
s&rsquo;hauran de regir pel mateix sistema democràtic d&rsquo;eleccions i
succesions del lliure comandament responsable. En canvi, aquesta
legislació mínima no s&rsquo;aplicarà a la societat utilitària, la qual
s&rsquo;organitza segons criteris molt diferents en la selecció de persones
que han d&rsquo;ostentar el comandament.</p>
<p>El sistema mínim d&rsquo;eleccions democràtiques comportarà:</p>
<p>a) <strong>Òrgans de comandament</strong></p>
<p>Totes les col·lectivitats liberals tindran els següents òrgans de
comandament:</p>
<p>1. Un òrgan de comandament executiu, elegit per sufragi universal i
directe de tots els membres inscrits en elles i que han de ser
comandats;</p>
<p>2. Un òrgan de comandament legislatiu, elegit també per sufragi
universal i directe de tots els membres inscrits;</p>
<p>3. Un òrgan consultiu, format per professionals liberals elegits per
llurs respectius Col·legis, de consulta obligada en tot assumpte
legislatiu que toqui a la professió de cada cambra.</p>
<p>Aquests tres òrgans, molt ben diferenciats, han d&rsquo;estar
constitutivament i constitucionalment molt ben separats, i han de ser
totalment independents, per tal que llurs funcions respectives puguin
ser dutes a terme amb eficàcia. Cal evitar de totes passades, tant el
parlamentarisme executiu, com el poder fàctic de funci-onaris o
consultors no electes.</p>
<p>b) <strong>Comandanent executiu</strong></p>
<p>El comandament executiu, plenament independent en les seves decisions,
cal que es concentri en una única persona responsable, per tal
d&rsquo;assegurar, tant la responsabilització personal de cada lliure acte de
comandament executiu, com la unitat i claredat de la línia de
comandament.</p>
<p>Per tal d&rsquo;assegurar la continuïtat de comandament executiu a través de
la necessària discontinuïtat de persones que l&rsquo;han d&rsquo;exercir −sense la
qual discontinuïtat, el comandament executiu degenera en poder
irresponsable−, s&rsquo;establirà dins el Consell Executiu (format per un
mínim de 3 i un màxim de 7 persones), un rigorós ordre de successió.
Cada cop que el monarca (això és, el President del Consell Executiu),
cessi en el seu mandat, ja sigui per cessació legal, dimissió&hellip;, o
defunció, estarà prevista la seva successió immediata pel seu primer
conseller i successor; a aquest el succeirà el segon, i així
successivament, de manera que quedarà vacant el lloc del darrer
conseller i successor, per al qual es convocaran eleccions. Aquest
sistema té, a més a més, l&rsquo;avantatge que el monarca arriba al lloc de
suprema responsabilitat amb una llarga experiència acumulada de
comandament.</p>
<p>c) <strong>Candidats a càrrecs de comandament</strong></p>
<p>Tot candidat a exercir un càrrec de comandament executiu o legislatiu
en una col·lectivitat liberal, ha de fer‑se inscriure com a candidat a
una candidatura designada amb precisió; a partir d&rsquo;aquest moment, se li
assignarà un estatut liberal de candidat, que li donarà dret a un
salari de solidaritat social‑financera de candidat, i a un pressupost
de campanya electoral, idèntic al de tots els altres candidats al
mateix càrrec.</p>
<p>Els candidats hauran d&rsquo;estar necessàriament inscrits en el cens de la
col·lectivitat liberal al comandament de la qual aspiren.</p>
<p>Per als professionals liberals, estaran previstes les següents
restriccions pel que fa a candidatures en els òrgans de comandament
<em>àrquic</em>‑politic i <em>àrquic</em>‑cívic:</p>
<p>1. no podran ésser elegibles a funcions legislatives;</p>
<p>2. només seran elegibles a funcions executives a títol merament
personal: és a dir, no podran representar cap partit polític ni moviment
cívic partidista;</p>
<p>3. no podran ser electors en cap elecció a funcions executives o
legislatives;</p>
<p>4. en canvi, seran els únics electors i elegibles, a través de llurs
respectius Col·legis, a les funcions consultives.</p>
<p>El motiu d&rsquo;aquestes restriccions és que cal que els vocacionals
liberals estiguin a disposició de la comunitat geopolítica sencera, i no
dedicats a la defensa d&rsquo;interessos partidistes determinats.</p>
<br />

<h3 id="4-responsabilització-de-tot-lliure-acte-liberal"><strong>4. Responsabilització de tot lliure acte liberal</strong></h3>
<p>Igual com en el cas de la societat utilitària-productiva, en la
societat liberal, tot lliure acte demana l&rsquo;automàtica
responsabilització personal del seu autor.</p>
<p>Per a resoldre els conflictes creats a l&rsquo;entorn de les lleis mínimes
anteriors i de les que explicitarem en l&rsquo;apartat següent, es crearà una
Justícia especialitzada en les professions, Col·legis i institucions
liberals. Quan sigui necessaria, degut a l&rsquo;índole peculiar d&rsquo;una
professió, Col·legi o institució determinats, es crearà també una
Justícia especialitzada precisament en ells. Aquest serà, per exemple,
el cas de la Justícia especialitzada en càrrecs de comandament <em>àrquic</em>
(polític, judicial o cívic).</p>
<p>Efectivament, aquests càrrecs de responsabilitat suprema són de gran
transcendència social: per aquest motiu, tota persona que hagi ostentat
un d&rsquo;aquests càrrecs haurà de passar, a la fi del seu mandat −ja es
tracti de cessació constitucional o legalment prevista, ja es tracti
de dimissió, i àdhuc en cas de defunció− davant una Justícia
especialitzada que jutjarà la seva actuació <em>àrquica</em>. Després de la
instrucció normal de la causa, el jutge pronunciarà la sentència, tant
segons forma com segons consciència personal; la sentència pot ser, o bé
molt favorable, o bé favorable, o bé dubitativa&hellip;, o bé condemnatòria,
amb més o menys grau de gravetat; en aquest darrer cas, les penes
hauran d&rsquo;ésser tipificades segons el grau de gravetat sentenciat.</p>
<p>Evidentment, la finalitat d&rsquo;aquest judici −com la de qualsevol altre−
no és la imposició de la pena en ella mateixa, sinó l&rsquo;exemplaritat de
la instrucció del cas, feta pública davant de tota la comunitat
geopolítica.</p>
<p>Com ja sabem, en la instrucció dels seus casos la Justícia comptarà amb
un instrument immillorable per a la documentació de les
responsabilitats monetàries: la factura‑xec pro-telemàtica.</p>
<p>Això és vàlid tant per a la societat utilitària com per a la societat
liberal. També aquesta última té una dimensió monetària, constituïda
pels salaris i pressupostos de solidaritat social‑financera de cada
professional liberal, i pels pressupostos de solidaritat
social‑financera de cada col·lectivitat liberal<sup id="fnref:25"><a href="#fn:25" class="footnote-ref" role="doc-noteref">25</a></sup>.</p>
<p>L&rsquo;ús que cada professional i cada col·lectivitat liberal faran d&rsquo;aquest
poder de compra d&rsquo;origen comunitari, estarà sempre documentat per les
factures‑xec emeses.</p>
<p>En el cas de les col·lectivitats liberals, però, la llei exigirà que en
cada una d&rsquo;elles existeixi un gerent únic, personalment responsable
de la gestió del seu pressupost.</p>
<br />

<h3 id="5-mecanismes-de-separació-efectiva-entre-la-societat-utilitàriaproductiva-i-la-societat-liberal"><strong>5. Mecanismes de separació efectiva entre la societat utilitària‑productiva i la societat liberal</strong></h3>
<p>Com ja hem anunciat, cal establir els mecanismes que facin efectiva la
separació i distinció radicals entre la societat utilitària i la
societat liberal, i, sobretot, entre la societat
utilitària-productiva i la societat liberal; ja que, de fet, la
societat liberal té també una dimensió utilitària-consumidora.</p>
<p>Efectivament, la societat liberal, com a tal, en ella mateixa, no té
res a veure ni amb la producció ni amb el consum de béns utilitaris. Ara
bé, els membres de la societat liberal −els professionals i les
col·lectivitats liberals−, pel fet de ser persones vivents, necessiten,
com qualsevol altra, consumir per a sobreviure primer, per a viure bé
després. En aquest sentit, doncs, formen part de la societat
utilitàriaconsumidora, −no com a liberals, sinó com a persones−.</p>
<p>Per altra banda, cal considerar el servei i l&rsquo;acció liberals com un
factor actiu de producció altament eficaç. L&rsquo;acció liberal condueix al
desenvolupament d&rsquo;un medi cultural i social pacífic i harmoniós, que
resulta ser summament afavoridor d&rsquo;una producció i productivitat
sempre creixents.</p>
<p>La societat liberal, doncs, té un doble dret al consum de béns
utilitaris: el dret que hi té tota persona nascuda, i el dret adquirit
per la seva contribució indirecta a la producció utilitària.</p>
<p>Però no és el mercat qui ha d&rsquo;encarregar‑se de retribuir els membres,
individuals i col·lectius, de la societat liberal. Llavors es cau
forçosament en la negació de l&rsquo;essència liberal, en la
mercantilització vergonyosa.</p>
<p>És doncs la sencera comunitat imperial que ha de reconèixer i fer
efectiu el dret a consumir de la societat liberal. Des d&rsquo;aquesta
perspectiva, hem proposat el finançament comunitari de la societat
liberal, a través d&rsquo;un Estatut financer liberal, que condueix a una
separació dinerària radical entre la societat utilitària‑productiva i
la societat liberal: mentre que el poder de compra de què disposa la
societat utilitària-productiva és d&rsquo;origen privat, generat pel mateix
mercat a través de les seves remuneracions salarials, la societat
liberal disposa únicament d&rsquo;un poder de compra d&rsquo;origen comunitari,
generat per l&rsquo;impost únic d&rsquo;omnisolidaritat, i <strong>només</strong> utilitzable
per a satisfer necessitats <strong>de consum</strong>.</p>
<p>Els professionals liberals, doncs, tindran únicament un compte corrent
d&rsquo;estalvi de consum obert en la Caixa d&rsquo;Estalvis del barri en què
estiguin domiciliats. Aquest compte corrent serà alimentat pel Tresor,
amb un salari de solidaritat social‑financera de professional liberal,
que ha de garantir la satisfacció de les necessitats consumidores
d&rsquo;aquests professionals i de les seves famílies al nivell més alt
possible (però sempre en funció dels recursos comunitaris efectivament
disponibles); s&rsquo;hi ingressarà també un pressupost d&rsquo;exercici de la
professió liberal ordinari i, quan calgui i si la comunitat pot,
extraordinari: aquest pressupost ha de permetre a cada professional
d&rsquo;exercir la seva professió ajudat per tots els mitjans tècnics i
materials més avançats en el seu camp.</p>
<p>Per la seva banda, les col·lectivitats liberals (institucions liberals i
lliures associacions de ciutadans sense finalitats lucratives) tindran
també un compte corrent d&rsquo;estalvi de consum obert en la Caixa d&rsquo;Estalvis
que els convingui o, si no són de gran envergadura, directament obert en
el Tresor. Aquest compte corrent s&rsquo;alimentarà dels pressupostos
ordinaris previstos (en funció directa del nombre de membres inscrits
en cada col·lectivitat) i dels pressupostos extraordinaris que se&rsquo;ls
pugui concedir, segons un ordre de prioritats i en funció de les
possibilitats financeres de la comunitat imperial.</p>
<p>Aquest finançament ple de la societat liberal per la comunitat imperial
assegura la plena independència dinerària dels vocacionals i les
col·lectivitats liberals respecte de la societat utilitària‑productiva
i, així, aconsegueix de suprimir de soca‑rel el fonament de tota
mercantilització del servei liberal: l&rsquo;avaluació monetària per acte
liberal elemental, quan, per essència, el servei liberal és gratuït,
immesurable i inavaluable.</p>
<p>L&rsquo;altra conseqüència immediata del finançament comunitari de la
societat liberal és la gratuïtat completa dels serveis liberals per a
tots els membres de l&rsquo;imperi, que hi tenen ple dret.</p>
<p>Finalment, per tal que la separació entre societat
utilitària-productiva i societat liberal sigui completa, cal legislar
les necessàries incompatibilitats professionals entre l&rsquo;un i l&rsquo;altre
sector social.</p>
<p>Cap persona que exerceixi una professió liberal podrà exercir
simultàniament una professió utilitària, i viceversa.</p>
<p>Ara bé, tothom serà lliure de passar, sempre que ho desitgi, d&rsquo;un tipus
de professió a l&rsquo;altre. Per a un professional liberal, aquest pas és
senzill: només li cal renunciar al seu estatut financer liberal, i
establir-se com a professional utilitari. En canvi, un professional
utilitari que vulgui establir‑se com a liberal, haurà d&rsquo;abandonar totes
les seves propietats i interessos de tipus utilitari, i confiar‑los a
una Caixa de Dipòsits, Segrestos i Consignacions, que s&rsquo;encarregarà de
la seva administració; mentre l&rsquo;ex‑professional utilitari tingui
l&rsquo;estatut liberal, perdrà l&rsquo;usdefruit d&rsquo;aquests béns, però no en perdrà
la propietat, i la Caixa esmentada li anirà acumulant els usdefruits,
que sempre podrà recuperar si decideix d&rsquo;abandonar l&rsquo;estatut liberal i
reintegrarse a la societat utilitària‑productiva.</p>
<p>Per altra banda, així com dintre la societat utilitària no s&rsquo;establirà
cap incompatibilitat, i cada professional utilitari podrà acumular
tantes ocupacions i consegüents remuneracions com vulgui o pugui, en la
societat liberal no es podrà admetre, per a cada professional i
col·lectivitat liberals, sinó una única i ben delimitada funció, i, per
tant, un únic salari de solidaritat social i un únic pressupost liberal.</p>
<p><br />

<br />
</p>
<h2 id="capítol-17-la-societat-utilitàriaconsumidora"><strong>Capítol 17. LA SOCIETAT UTILITÀRIA‑CONSUMIDORA</strong></h2>
<p>Ens ocuparem en aquest capítol de la societat utilitària-consumidora.
Ja l&rsquo;hem definida en el capítol 15 com «el conjunt de totes les
persones, mercaderies i interrelacions monetàries implicades en els
processos de consum».</p>
<br />

<h3 id="1-dinàmica-pròpia-de-la-societat-utilitàriaconsumidora"><strong>1. Dinàmica pròpia de la societat utilitària‑consumidora</strong></h3>
<p>Com es desprèn de l&rsquo;anàlisi dels cicles mercantils efectuada en el
capítol 8, la societat utilitària-productiva (o cicle de la producció,
segons terminologia mercomètrica), produeix mercaderies <strong>no
finites</strong>, i paga <strong>salaris</strong> a les forces de producció que intervenen
en el procés de producció.</p>
<p>Aquestes mercaderies no finites produïdes tenen diverses destinacions,
segons les seves característiques:</p>
<p>a) Unes, les mercaderies no finites i no finibles per raó de la seva
quantitat, romanen en el cicle de la producció, per a continuar essent
transformades.</p>
<p>b) Unes altres, les mercaderies no finites i no finibles per raó de la
seva naturalesa (això és: les mercaderies inversives), romanen també
en el cicle de la producció, però no per a continuar essent
transformades, sinó per a servir com a instruments en els processos
de producció.</p>
<p>c) Finalment, una tercera categoria de mercaderies no finites, les
mercaderies no finites però finibles, en poder dels comerços i
indústries al detall, està destinada a passar al cicle del consum, a la
societat utilitària‑consumidora: això és, està destinada a ser venuda
als consumidors.</p>
<p>Així doncs, els processos de consum, propis de la societat
utilitària-consumidora, són única i exclusivament els de compravenda
de mercaderies <strong>finites</strong> (<strong>per comprades</strong>) entre detallistes i
consumidors.</p>
<p>Pel que acabem de dir, es pot veure que la societat
utilitària-productiva està abocada i orientada a la societat
utilitària-consumidora, −ja sigui directament (en el cas de les
mercaderies no‑finites i no finibles per raó de quantitat, i en el cas
de les mercaderies no‑finites pero finibles), ja sigui indirectament
(en el cas de les mercaderies inversives). Tota mercaderia produïda en
la societat utilitària productiva ho és per a anar a parar, més o menys
directament o indirectament, més tard o més d&rsquo;hora, més o menys
transformada, a la societat utilitària-consumidora. I així, és el consum
el que dóna a la producció un sentit humanista al servei de les
persones. I és el consum el que acaba, <strong>fineix</strong>, tot procés mercantil.</p>
<p>El consum, doncs, no és sinó la darrera etapa de la producció, la que
tanca el cicle: un cop una mercaderia és adquirida per un consumidor,
aquesta mercaderia esdevé <strong>finita</strong>, i la seva vida mercantil s&rsquo;acaba,
començant per a ella una vida d&rsquo;ús personal, al servei de les
necessitats utilitàries de la persona que l&rsquo;ha adquirida.</p>
<p>Malgrat, però, que el consum sigui el fi i la finalitat natural de la
producció, cal separar molt bé la societat utilitària-productiva i la
societat utilitària-consumidora, perquè són, en realitat, molt
diferents quant a composició, interessos, característiques&hellip;, i el
polític ha de tenir sempre presents aquestes diferències.</p>
<br />

<h3 id="2-composició-de-la-societat-utilitàriaconsumidora"><strong>2. Composició de la societat utilitària‑consumidora</strong></h3>
<p>Mentre que la societat utilitària‑productiva és excloent −només s&rsquo;hi
compten els professionals utilitaris−, la societat
utilitària-consumidora és totalitzant: engloba tots els membres de la
comunitat imperial, sense excepció.</p>
<p>Efectivament, totes les persones pertanyents a l&rsquo;imperi consumeixen,
segons dues possibles modalitats.</p>
<p>En primer lloc, hi ha els productors‑consumidors: són els professionals
utilitaris, que realitzen el seu consum a través d&rsquo;un poder de compra de
doble origen:</p>
<p>a) d&rsquo;origen salarial‑privat, remuneració de la seva participació
activa en la societat utilitària-productiva;</p>
<p>b) d&rsquo;origen financer‑comunitari, en virtut de l&rsquo;Estatut General i,
ocasionalment, de l&rsquo;Estatut Utilitari.</p>
<p>En segon lloc, hi ha els simples consumidors, que no pertanyen a la
societat utilitària-productiva, però sí a la utilitària‑consumidora.
Els simples consumidors són:</p>
<p>a) els professionals i col·lectivitats liberals, que gaudeixen única i
exclusivament d&rsquo;un poder de compra per a consum d&rsquo;origen
financer-comunitari, en virtut de llur Estatut Liberal;</p>
<p>b) els individus sense professió, així com les famílies
(independentment del ingressos particulars de cada un dels seus
membres), que gaudeixen també d&rsquo;un poder de compra per a consum
d&rsquo;origen financer‑comunitari, en virtut de l&rsquo;Estatut General.</p>
<br />

<h3 id="3-protecció-i-responsabilització-dels-consumidors"><strong>3. Protecció i responsabilització dels consumidors</strong></h3>
<p>El consum és un dret que tenen tots els ciutadans de l&rsquo;imperi, pel sol
fet d&rsquo;haver-hi nascut o/i viure-hi.</p>
<p>Per a protegir de manera efectiva aquest dret, no cal sinó, en primer
lloc, protegir la societat utilitària-productiva, que, com sabem, és la
que produeix els béns destinats al consum: aquesta protecció és la que
hem indicat en el capítol 15; i, en segon lloc, donar gratuïtament a
tota la població el diner financer per a consum que necessita, en
funció, del seu estatut social‑financer (com hem vist en el capítol 14).</p>
<p>Aquests dos senzills mecanismes són suficients per a assegurar, de
moment, un consum bàsic mínim per a tots els membres de la comunitat
imperial.</p>
<p>Però el consum, com qualsevol altre acte monetari, vol la seva immediata
i total personalització i responsabilització. La societat
utilitària‑consumidora és tan simple, que no necessita cap legislació
específica, com no sigui la molt general i fonamental que tota
transacció (compra-venda de mercaderia finita entre un detallista i un
consumidor) sigui efectuada per factura-xec pro‑telemàtica, i a través,
exclusivament, d&rsquo;un compte corrent d&rsquo;estalvi de consum obert en una
Caixa d&rsquo;Estalvis: tota persona tindrà un, i només un, d&rsquo;aquests comptes
corrents.</p>
<p>Només en un cas caldrà una legislació mínima dels actes de consum, i és
el cas de les col·lectivitats liberals: com ja hem vist anteriorment,
per tal d&rsquo;evitar la corrupció en la gestió dels seus pressupostos, les
institucions liberals hauran de comptar, per llei, amb un cap de
compres, únic responsable davant la Justícia de l&rsquo;administració del
pressupost.</p>
<br />

<h3 id="4-consum-i-consumisme"><strong>4. Consum i consumisme</strong></h3>
<p>La societat utilitària-consumidora, que realitza actes de compra-venda
de mercaderies de consum, té com a finalitat la realització del
<strong>consum real</strong>, <strong>material</strong>: aquest ja no és un procés
mercant‑monetari, sinó un acte íntim i personal, socialment
<strong>alliberador</strong>, de cada consumidor.</p>
<p>Efectivament, podem descriure el consum real com el procés consistent
en l&rsquo;absorció de béns utilitaris per a la seva transformació en
vitalitat corporal‑anímica o/i en vivències espirituals‑culturals. El
consum satisfà les necessitats utilitàries de l&rsquo;home, però per això
mateix l&rsquo;allibera, el deixa lliure per a dedicar‑se a activitats d&rsquo;ordre
superior al purament utilitari. Consum equival, per a nosaltres, a
sosteniment i promoció del propi ésser de cada persona, individual,
col·lectiva, ètnica&hellip;</p>
<p>El consum, com a fet vitalment necessari i socialment alliberador, cal
que sigui potenciat al màxim. Busquem l&rsquo;obtenció d&rsquo;una producció màxima
en quantitat i òptima en qualitat, per a gaudir d&rsquo;un consum també màxim
i òptim; això no té perquè significar, necessàriament, ni consumisme
estúpid, ni desenrotllisme cec i il·limitat, sempre que es respectin
les següents condicions:</p>
<p>a) Que el consum no estigui manipulat. Aquesta és la base del
consumisme: les empreses més potents despenen grans quantitats de
diners en una publicitat absurda i manipuladora, amb l&rsquo;objecte de fer
consumir a la gent allò que realment no necessita o no desitja. La
reforma dels sistemes publicitaris que hem proposat (capítol 15) serà
la garantia més eficaç contra aquest consumisme.</p>
<p>b) Que la producció no sigui antiecològica. Com ja hem dit, es donaran
lleis mínimes d&rsquo;estratègia ecològica, que cada gremi haurà d&rsquo;adaptar a
la seva especialitat productiva (capítol 15).</p>
<p>Assegurades aquestes dues condicions, creiem que no és cap bogeria la
idea d&rsquo;un consum màxim en quantitat i òptim en qualitat per a tots els
membres de la comunitat imperial. L&rsquo;aparició contínua de <strong>noves</strong>
necessitats és una de les característiques més peculiars de l&rsquo;espècie
humana, que fa d&rsquo;ella una espècie en constant evolució cultural, sempre
oberta a nous horitzons i noves perspectives: aquí rau tot progrés, tant
tecnològic-productiu com social‑alliberador. Per això, no som
partidaris de la idea de creixement zero. Per a nosaltres, l&rsquo;objectiu
prioritari és la superació dels escandalosos desequilibris existents
entre els nivells de consum de les diferents capes de població i dels
diferents blocs de països. I, a partir d&rsquo;aquí, potenciar al màxim tant
la producció com el consum, sempre dintre de les dues estratègies
mínimes apuntades anteriorment.</p>
<p><br />

<br />
</p>
<h2 id="capítol-18-la-utopia-llibertària"><strong>Capítol 18. LA UTOPIA LLIBERTÀRIA</strong></h2>
<p>Al llarg d&rsquo;aquesta Tercera Part, hem volgut posar unes bases fermes,
assentar uns fonaments sòlids per a la construcció d&rsquo;una societat més
equilibrada, més humana, més satisfactòria per a tots i cadascun dels
seus membres.</p>
<p>Podríem resumir el conjunt de propostes presentades en tres apartats:</p>
<p>1. Lliure mercat clar i lliure societat transparent: això és,</p>
<p>a) Un únic instrument monetari legal, la factura-xec pro‑telemàtica,
exhaustivament informativa i clarificadora de tots els actes monetaris
esdevinguts en cada espai‑temps imperial considerat;</p>
<p>b) Imperialització de tota la informació estadística-analítica
proporcionada per la xarxa monetària telemàtica;</p>
<p>c) Rígida separació entre la societat utilitària i la societat
liberal, controlada a través de mecanismes monetaris;</p>
<p>d) Llibertat mercantil responsable, dintre de les lleis mínimes
establertes per l&rsquo;Estat i desenvolupades per cada gremi;</p>
<p>e) Llibertat liberal responsable, dintre de les lleis mínimes
establertes per l&rsquo;Estat i les normes deontològiques establertes per
cada col·legi.</p>
<p>2. Dialèctica entre <em>arquia</em> i anarquia: això és, establiment
d&rsquo;estructures <em>àrquiques</em> (polítiques, justicials i cíviques) fortes,
però responsables a fi de mandat i constitucionalment limitades.</p>
<p>3. Dialèctica entre bé comú i bé privat: això és, l&rsquo;establiment
d&rsquo;estructures utilitàries que respectin les lliures iniciativa i
propietat privada, però que alhora assegurin, a través de la
solidaritat comunitària, la satisfacció de les necessitats utilitàries
de totes les persones amb un poder de compra insuficient.</p>
<p>A partir d&rsquo;aquestes realitats socials mínimes, és possible de començar
a fixar‑nos objectius de més abast, projectes més alliberadors. És
possible de començar a pensar com dur a la pràctica els ideals i les
utopies més bells del gènere humà: la llibertat, la justícia, la pau,
l&rsquo;harmonia, l&rsquo;equitat&hellip;</p>
<p>Totes aquestes nobles aspiracions són avui dia sostingudes per
multitud de moviments socials i polítics: pacifisme, ecologisme,
no‑violència, socialisme llibertari&hellip; Però restaran sempre en el
terreny de l&rsquo;utòpic‑irrealitzable mentre no parteixin de la base d&rsquo;unes
estructures socials radicalment diferents de les actuals.</p>
<br />

<h3 id="1-estructures-opressores-i-estructures-llibertàries"><strong>1. Estructures opressores i estructures llibertàries</strong></h3>
<p>La hipòtesi de treball que sostenim referent a la societat i a la seva
evolució participa del materialisme històric de Marx. Efectivament,
sostenim que, en la vida i evolució de les societats, existeixen unes
estructures de base que condicionen tota la resta de l&rsquo;edifici social.</p>
<p>Per a Marx, aquestes estructures s&rsquo;identificaven amb les relacions de
producció; no volem pas negar‑ho, però afegim que hi ha una altra
estructura, potser encara més determinant, a la qual ningú no ha fet
mai atenció, però que pot constituir un desllorigador molt eficaç de
tots els processos socials: ens referim a l&rsquo;estructura monetària.</p>
<p>En l&rsquo;actualitat, tant la societat anomenada capitalista com l&rsquo;anomenada
comunista, comparteixen el mateix tipus d&rsquo;estructura monetària: la
moneda anònima. Tal com hem vist en el capítol 2, la moneda metàl·lica
concreta o moneda anònima és irracional i, doncs, perturba el mercat
enlloc d&rsquo;ajudar‑lo a assolir un equilibri dinàmic. Però a més a més,
per ser anònima, impersonal i irresponsabilitzadora, també és
socialment pertorbadora: és la font de tot poder sobre les persones, de
tota plutarquia, i és l&rsquo;instrument de tota corrupció i de tota
opressió.</p>
<p>La desaparició de la moneda anònima, i la seva substitució per un
sistema monetari omniinformatiu, omnipersonalitzant i
omniresponsabilitzador, significa l&rsquo;establiment d&rsquo;una estructura
monetària bàsicament clarificadora i llibertària, contrària
essencialment a tot poder plutàrquic, i potenciadora de les llibertats
concretes de cada persona.</p>
<p>Només a partir d&rsquo;infraestructures llibertàries, i més concretament, de
l&rsquo;estructura monetària, podran les superestructures esdevenir
alliberadores per als homes: podrà la utopia esdevenir realitzable.</p>
<p>No pretenem, en aquest capítol, de definir una societat utòpica, ja que
aquesta, per ser lliure, és totalment imprevisible. Però sí que volem
donar algunes indicacions de com, sobre les estructures socials
anteriorment recapitulades, poden començar a posar‑se en pràctica
algunes de les aspiracions més sentides en els nostres temps.</p>
<br />

<h3 id="2-la-societat-postlògica"><strong>2. La societat postlògica</strong></h3>
<p>Ens hem referit explícitament, en el capítol 13, a la imperialització
de la informació analítica‑estadística sobre mercat i societat
monetaris, obtinguda a través de la xarxa monetària telemàtica.</p>
<p>Però, en realitat, tot tipus d&rsquo;informació, i no únicament la monetària,
serà imperialitzada, així com tots els seus mitjans tècnics.
Efectivament, dintre del servei liberal de l&rsquo;educació i instrucció
permanents, s&rsquo;iclouen totes les formes d&rsquo;edició i premsa hagudes i per
haver: gràfiques, visuals, auditives, audiovisuals&hellip; Els professionals
de la premsa i l&rsquo;edició seran considerats professionals liberals i,
doncs, els seus serveis seran gratuïts.</p>
<p>Per altra banda, la revolució informàtica fa que, actualment, la
tecnologia telemàtica sigui cada cop més el suport de tota transmissió,
arxiu i tractament d&rsquo;informació (a través de telèfon, televisió,
teletext, telecòpia&hellip;, bancs de dades&hellip;, ordinadors&hellip;). I ja hem dit
que aquestes tecnologies seran considerades com a servei públic i,
doncs, seran imperialitzades i d&rsquo;accés gratuït. Actualment, la
telemàtica és una hiperlògica, és a dir, una exacerbació, una
exageració, una primacia absoluta dels processos lògics; però cal
arribar ràpidament a una postlògica, que no és sinó una tecnologia
telemàtica a l&rsquo;abast de tothom, prou evolucionada per a poder dialogar
amb l&rsquo;usuari en llenguatge ordinari i, doncs, adaptable a qualsevol
nivell de cultura i de formació. Quan <strong>tothom</strong> pugui servir‑se de la
telemàtica amb total simplicitat, facilitat, naturalitat i comoditat,
haurem arribat a l&rsquo;era postlògica. No cal que tothom sigui entès en
lògica ni en informàtica; amb uns pocs especialistes n&rsquo;hi ha prou.
Només cal que tothom sigui capaç d&rsquo;utilitzar‑la amb lucidesa,
comprenent que es tracta d&rsquo;un mer instrument auxiliar, igual com hom
utilitza un martell, unes tisores&hellip;</p>
<p>La liberalització de la informació suposa la seva lliure circulació,
sense cap mena de restricció, control ni censura. Cal únicament protegir
el secret professional i industrial, i la intimitat i privacitat de
cada persona. Fora d&rsquo;això, tothom és lliure d&rsquo;expressar la seva opinió
responsable, i tothom té accés a la totalitat de la informació
circulant.</p>
<p>La llibertat de circulació de la informació és una força molt poderosa
de culturalització. La informació i el saber són factors essencials i
indispensables per a l&rsquo;autodesenvolupament de cada persona, de cada
societat, de cada cultura. Si es posen a disposició lliure i gratuïta
de cada una d&rsquo;elles, el progrés i la dinàmica originats seran
espectaculars.</p>
<br />

<h3 id="3-la-societat-ecològica"><strong>3. La societat ecològica</strong></h3>
<p>La vida en harmonia amb la natura, el respecte de l&rsquo;ambient natural,
el retorn a formes de producció artesanals que primin els criteris de
qualitat per sobre dels de quantitat, la vida en petites comunitats i la
desaparició de les ciutats‑monstre&hellip;, tots aquests són objectius que
només podran anar‑se assolint, de mica en mica, en el si d&rsquo;una societat
culta, responsable i <strong>rica</strong>.</p>
<p>Una legislació adequada, certament, hi pot fer molt. Com ja hem anunciat
en el capítol 15, a partir d&rsquo;unes lleis mínimes de l&rsquo;Estat, els gremis
elaboraran estratègies ecològiques de producció, que totes les
empreses hauran de respectar. La municipalització del sòl constitueix
un instrument utilíssim de cara a una política urbanística i territorial
eficaç. Els crèdits comunitaris preferencials poden ser una arma molt
important de cara a afavorir estratègies de producció que es
considerin interessant: ús d&rsquo;energies naturals, empreses de talla
reduïda, recerca de qualitat òptima&hellip;</p>
<p>Ara bé, per tal que les relacions de l&rsquo;home amb la natura canviïn de
sentit, passin de l&rsquo;actual orientació possessiva i destructiva a una
orientació de respecte i admiració, cal un canvi radical de mentalitat,
que requereix temps, i que no es pot improvisar per llei. És aquí que
les estructures socials llibertàries poden ajudar a accel·lerar el
procés. Una societat clara i transparent, monetàriament
responsabilitzada, amb molt de temps lliure, amb abundància productiva
i amb una gran solidaritat comunitària envers els que la necessiten, és
una societat que no posa traves a les idees, als experiments socials,
que no condiciona les mentalitats sinó que les deixa lliures i les
ajuda en les seves iniciatives, i que, per tant, promou la mutació i la
transformació social.</p>
<br />

<h3 id="4-la-societat-pacificada"><strong>4. La societat pacificada</strong></h3>
<p>La guerra no és un fet connatural a l&rsquo;home, que es dedueixi
necessàriament de la seva naturalesa. Al contrari, la guerra té un
origen històric i, per tant, pot tenir també una fi històrica.</p>
<p>Sembla que els enfrontaments violents i organitzats entre grups humans
existeixen únicament a partir del moment que existeixen poblacions
sedentàries amb capacitat d&rsquo;acumulació de béns utilitaris (això
representaria, aproximadament, uns 10.000 anys abans de la nostra era).
En les zones en què, per algun motiu, sobrevé una escassedat de
recursos, proporcionalment a la població, s&rsquo;esdevenen els primers
enfrontaments amb objecte de saquejar els rebosts dels més afavorits.</p>
<p>De totes maneres, aquestes situacions semblen més aviat excepcionals,
predominant les relacions pacífiques entre grups. Fins a l&rsquo;edat dels
metalls, en què es fabriquen les primeres armes declaradament bèl·liques
(en metall), i què es posa ja de manifest una clara jerarquització
social, sembla que no es pot parlar pròpiament de guerra en tota
l&rsquo;extensió del mot.</p>
<p>Amb l&rsquo;aparició de la moneda anònima, comença una etapa qualitativament
diferent en la història de la guerra, ja que a l&rsquo;exercici de la força
bruta s&rsquo;hi afegeix l&rsquo;exercici del poder subtil, molt més antillibertari
que l&rsquo;altre.</p>
<p>Com a generalització vàlida per a totes les etapes, però, podem dir que
la guerra és sempre la resposta a una situació social de compressió
antillibertària −ja sigui aquesta resposta espontània, o provocada i
canalitzada pels interessos d&rsquo;un poder imperialista−. Per aquest motiu,
la desaparició de la moneda anònima en primer lloc, i la construcció
d&rsquo;estructures socials llibertàries en tots els àmbits, en segon lloc,
ha de constituir el primer pas cap a una progressiva pacificació de la
societat.</p>
<p>En l&rsquo;interior de cada imperi, la Justícia ha de jugar el paper principal
en aquesta tasca de pacificació, ja que ella, a través de la seva
actuació serena i objectiva, per omnidocumentada, és l&rsquo;encarregada de
pacificar tots els conflictes i confrontacions que vagin sorgint.</p>
<p>A nivell del concert mundial, la situació està avui dia caracteritzada
per l&rsquo;anomenat armamentisme: sota pretensions falsament
estratègiques‑defensives, l&rsquo;armamentisme en cobreix els interessos
plutàrquics i opressors dels imperialismes actuals. L&rsquo;única sortida
viable per a un imperi que es vulgui escapar d&rsquo;aquesta situació,
consisteix a:</p>
<p>1. Reduir el propi armament al mínim indispensable;</p>
<p>2. Traslladar l&rsquo;actual competència en producció armamentística a
competència en produccions socialment molt útils i tecnològicament molt
avançades;</p>
<p>3. Establir amb la resta dels imperis relacions comercials molt
llibertàries, estables i equilibrades −segons la fòrmula explicitada en
el capítol 15−.</p>
<br />

<h3 id="5-el-socialisme-anàrquic"><strong>5. El socialisme anàrquic</strong></h3>
<p>Molt més enllà encara que els ideals fins aquí esmentats, estan els
ideals del socialisme anàrquic: la desaparició de qualsevol mena
d&rsquo;<em>arquia</em> o comandament social, i la desaparició de qualsevol
diferència de riquesa i prestigi social entre les persones.</p>
<p>De moment, aquests dos ideals romanen encara en el terreny de l&rsquo;utòpic
irrealitzable, ja que impliquen uns canvis molt profunds, no només en
les estructures socials, sinó fins i tot en les mateixes estructures
genètiques‑hereditàries de l&rsquo;home.</p>
<p>De totes maneres, nosaltres hem proposat dues mesures fonamentals que
van precisament en aquesta línia: primer, la reducció i limitació
constitucionals de tota <em>arquia</em>; segon, la distribució de finances al
consum per a tots els ciutadans, equitativament, segons les seves
necessitats materials més peremptòries, i amb una igualtat total
d&rsquo;accés als recursos culturals.</p>
<p>No volem fer de profetes, però creiem que aquestes mesures poden
constituir una base ferma a partir de la qual la societat pot anar
evolucionant cada cop més llibertàriament: els punts d&rsquo;arribada
d&rsquo;aquesta evolució, són insospitables i inimaginables.</p>
<p><br />

<br />
</p>
<h2 id="capítol-19-la-societat-transcendent"><strong>Capítol 19. LA SOCIETAT TRANSCENDENT</strong></h2>
<p>Tot el que, en aquesta Tercera Part, hem anat dient fins ara, pot
incloure&rsquo;s, grosso modo, dintre del que s&rsquo;anomena «qualitat de vida», ja
que ens hem referit sempre a una possible millora de les condicions,
tant materials com culturals, ambientals com socials o psicològiques,
de la vida de l&rsquo;home. En una paraula, ens hem limitat a la dimensió
fenomènica de la vida humana. Però, més enllà, hi ha una altra
dimensió, de la qual volem tractar en aquest darrer capítol.</p>
<br />

<h3 id="1-fenomen-i-noümen26"><strong>1. Fenomen i noümen</strong><sup id="fnref:26"><a href="#fn:26" class="footnote-ref" role="doc-noteref">26</a></sup></h3>
<p>Més enllà del fenomen, de l&rsquo;aparença sensible, experimentable a través
dels sentits i expressable a través de la parla, hi ha una altra
dimensió, pròpia exclusivament de l&rsquo;home: el noümen, inexperimentable
sensiblement, perquè ens és donat en esperit pur, inexpressable per la
parla perquè és inconceptualitzable i inefable.</p>
<p>El noümen, ningú no sap què és; només sabem que s&rsquo;experimenta en la
intimitat més pregona del propi ésser, de manera totalment gratuïta, com
a fulgurància ètica‑transcendent, és a dir, com un llampec que travessa
tot l&rsquo;ésser, elevant‑lo a regions desconegudes i omplint de sentit
vivent tota la seva vida.</p>
<p>D&rsquo;aquestes fulguràncies se&rsquo;n deriven la joia de viure −la felicitat−, la
descoberta d&rsquo;un mateix i de l&rsquo;altre com a ésser amb un valor immens, amb
una singularitat irreductible; i en neix la comunió íntima amb la
persona de l&rsquo;altre.</p>
<p>Ara bé, en cada persona, no pot sorgir la lliure fulgurància
ètica-transcendent, si no es fonamenta en la joia fenomènica d&rsquo;una
estètica prèvia; i no pot elevar‑se cap a regions més altes aquesta
fulgurància, si no s&rsquo;alimenta d&rsquo;unes més altes i extenses joies
estètiques.</p>
<br />

<h3 id="2-la-societat-transcendent"><strong>2. La societat transcendent</strong></h3>
<p>Les persones, considerades en la seva dimensió noümènica,
ètica-transcendent, formen en conjunt la societat transcendent.</p>
<p>Es fàcil de comprendre que d&rsquo;ella en forma part tothom que lliurement
ho vol: tota persona nascuda és capaç d&rsquo;experiència noümènica; només
cal que l&rsquo;accepti.</p>
<p>També és fàcil de comprendre que les activitats concretes a través de
les quals pot expressar‑se fenomènicament la vivència noümènica: actes i
gestos d&rsquo;amor, d&rsquo;ajut desinteressat al proïsme,&hellip; no poden ser
retribuïdes materialment sense trair el seu mateix esperit. Per això, la
societat transcendent, com a tal, és radicalment amonetària. En ella,
res no es compra ni es ven.</p>
<p>Com és evident, dintre de la vida transcendent de cada persona, no s&rsquo;hi
pot posar absolutament ningú, i molt menys l&rsquo;Estat. El camp d&rsquo;acció del
polític és estrictament fenomènic: ell només pot incidir sobre la
societat fenomènica, que comprèn la societat utilitària i la societat
liberal. El polític, mai no pot prometre al poble la felicitat, perquè
aquesta és una qüestió íntima de cada persona i de la seva vida
ètica-transcendent; en canvi, sí que pot aspirar a resoldre moltes de
les causes fenomèniques de moltes penalitats humanes.</p>
<p>Cap legislació, doncs, no és possible en la societat transcendent;
l&rsquo;única cosa que cal demanar i constitucionalitzar, és la tolerància i
el respecte pràctic a la singularitat i dignitat de cada persona.</p>
<br />

<h3 id="3-llibertats-fenomèniques-i-llibertat-noümènica"><strong>3. Llibertats fenomèniques i llibertat noümènica</strong></h3>
<p>Moltes vegades, però, quan les condicions socials‑fenomèniques
imperants són antillibertàries, impedeixen que la vida noümènica de cada
persona s&rsquo;expressi lliurement, es converteixi en acció i vida
fenomènica. Fins i tot, condicions excessivament antillibertàries poden
arribar a impedir el descobriment de la pròpia vida noümènica: això és
el que s&rsquo;anomena «alienació».</p>
<p>Quan diem que som llibertaris, volem dir, simplement, que el nostre
objectiu és la protecció i la promoció de totes les concretes
llibertats fenomèniques hagudes i per haver, per tal que pugui
realitzar-se sense entrebancs l&rsquo;emergència de la concreta llibertat
noümènica de cada persona, i la seva lliure expressió fenomènica.</p>
<p>Les concretes llibertats fenomèniques cultivades pel polític en la vida
diària −utilitària i liberal−, crearan les condicions
estructurals‑fenomèniques que, lluny de determinar la vida
transcendent, l&rsquo;alliberaran en la pràctica dels seus condicionants
fenomènics negatius; i constituiran el fonament estètic del lliure
desenvolupament de la llibertat ètica-transcendent en la intimitat de
cada persona i en la comunió de totes les persones.</p>
<p><br />

<br />
</p>
<h2 id="iv-part-una-hipòtesi-de-treball-sobre-el-mercat"><strong>IV PART. UNA HIPÒTESI DE TREBALL SOBRE EL MERCAT</strong></h2>
<br />

<h3 id="introducció-3"><strong>INTRODUCCIÓ</strong></h3>
<p>Hem assenyalat ja diverses vegades, al llarg d&rsquo;aquest assaig, que la
factura-xec pro-telemàtica és l&rsquo;instrument indispensable per a fer
possible la conversió de la mercologia en una «ciència» experimental
−ja que només a través d&rsquo;ella podem obtenir una mercometria seriosa i
exhaustiva−.</p>
<p>A partir de la implantació de la factura‑xec, serà possible, en la
comunitat imperial que així ho hagi fet, de contrastar
experimentalment qualsevol hipòtesi de treball o model explicatiu sobre
el mercat que hom hagi proposat.</p>
<p>En aquesta Quarta Part, volem avançar una hipòtesi de treball sobre el
mercat, que serà fàcilment contrastable per la simple aplicació de la
factura‑xec pro‑telemàtica en un mercat conjunt qualsevol, i durant un
període de temps suficient −potser uns 10 anys?−.</p>
<p>Ens interessa molt de posar a prova aquesta hipòtesi, perquè en cas de
confirmar‑se donaria un recolzament molt gran a la viabilitat de tot el
programa social plantejat en la Tercera Part: efectivament, la hipòtesi
tracta de l&rsquo;existència, en el mercat lliure, d&rsquo;un bé comú mercantil que
podria ser fàcilment repartit, sota forma de diner, entre tots els
membres de la comunitat imperial.</p>
<p><br />

<br />
</p>
<h2 id="capítol-20-enunciat-de-la-hipòtesi"><strong>Capítol 20. ENUNCIAT DE LA HIPÒTESI</strong></h2>
<br />

<h3 id="1-enunciat-general"><strong>1. Enunciat general</strong></h3>
<p>Per a situar‑nos ràpidament en el tema, donarem primerament un enunciat
molt general, molt intuïtiu, molt poc rigorós, de la hipòtesi de
treball que més endavant intentarem de formalitzar.</p>
<p>Diem que, de l&rsquo;utilitarisme canviari‑monetari −és a dir, del <strong>lliure</strong>
mercat monetari−, que és <strong>privat</strong>, en sorgeix, per la rica i
<strong>lliure</strong> interconnexió en ell de les vocacions, associacions,
empreses, invencions&hellip;, en un espai‑temps cultural donat, un nou
utilitarisme que és <strong>comunitari</strong>.</p>
<br />

<h3 id="2-precisions"><strong>2. Precisions</strong></h3>
<p>Cal que precisem el que acabem de dir. Què entenem per un nou
utilitarisme comunitari?</p>
<p>Ja hem definit, en el primer capítol (I Part) d&rsquo;aquest assaig, el terme
«utilitarisme»: és «el sistema de producció i distribució dels béns
utilitaris».</p>
<p>Actualment, l&rsquo;utilitarisme humà, en les societats més avançades, pren
forma de mercat monetari privat.</p>
<p>En tot utilitarisme podem distingir dos subconjunts complementaris,
que anomenarem «producció» i «hisenda», i que definirem, de manera
també intuïtiva, com segueix:</p>
<p><strong>Producció</strong> és l&rsquo;esforç d&rsquo;uns agents productius o forces de producció
per l&rsquo;obtenció de béns utilitaris; i és també el resultat d&rsquo;aquest
esforç, és a dir, els mateixos béns utilitaris produïts −que en el cas
d&rsquo;un utilitarisme mercant s&rsquo;anomenen mercaderies produïdes−. La
producció és doncs un procés, però també el resultat d&rsquo;aquest procés.
Per a la nostra hipòtesi de treball, el sentit que donem al terme
producció és el segon, el sentit de <strong>resultat</strong>.</p>
<p><strong>Hisenda</strong> és l&rsquo;acció dels anteriors agents productius o forces de
producció sobre els béns utilitaris prèviament i realment produïts. En
el cas més senzill, aquesta acció és limita al <strong>consum</strong>, però en el
cas de l&rsquo;utilitarisme mercantil, l&rsquo;acció hisendística és summament
complexa. Com es veu, la hisenda és també un procés, complementari del
procés de producció. Ara bé, en un utilitarisme mercantil, la hisenda
només pot realitzar‑se per la mediació d&rsquo;una retribució monetària dels
agents de producció, anomenada «salari». Cap agent de producció no pot
actuar sobre cap bé utilitari produït si no gaudeix d&rsquo;un poder de compra
fruit de la retribució monetària del seu esforç productiu previ. De
manera que també el concepte d&rsquo;hisenda té dues accepcions: una de
procés, d&rsquo;acció; i una altra de condició prèvia a la realització
d&rsquo;aquesta acció. També en aquest cas ens interessa únicament la segona
accepció.</p>
<p>Així, resumint, entendrem per <strong>producció</strong>, «el conjunt del béns
utilitaris produït», i per <strong>hisenda</strong>, «el conjunt de les retribucions
pagades als agents de producció».</p>
<p>Entre producció i hisenda s&rsquo;estableix una relació que pot ser
d&rsquo;equilibri o de desequilibri. Quan tota activitat productiva és
realment retribuïda, i per tant tota la producció pot ser convertida en
objecte d&rsquo;hisenda activa, llavors l&rsquo;utilitarisme està en equilibri.
Quan no és així, quan els agents de producció estan subretribuïts o
superretribuïts en relació a la producció realment existent, llavors
l&rsquo;utilitarisme està en una situació de desequilibri.</p>
<p>Doncs bé, quan parlem d&rsquo;un nou utilitarisme comunitari ens referim,
simplement, a l&rsquo;existència, dins l&rsquo;utilitarisme privat actual, d&rsquo;unes
forces de producció comunitàries −és a dir, que no són les
tradicionalment privades de treball, capital, empresa i invent−.</p>
<p>Segons la nostra hipòtesi, aquestes forces de producció intervenen
efectivament en el procés de la producció, però no són retribuïdes pel
mercat actual.</p>
<p>I no és que es tracti d&rsquo;un misteri ni d&rsquo;unes forces fantasma: es
tracta, senzillament, de dimensions comunitàries del procés productiu:
la llibertat, la pau, la cultura acumulada&hellip;, són consecucions
comunitàries que eleven el rendiment dels processos productius, de
manera natural i espontània.</p>
<p>Però si aquestes forces, realment actuants, no són retribuïdes de cap
manera, tampoc no poden participar en el procés hisendístic. Llavors
ens trobem en una situació de desequilibri per subretribució, per
hisenda escassa.</p>
<p>La demostració palpable d&rsquo;aquest desequilibri està constituïda, al
nostre entendre, per l&rsquo;existència d&rsquo;excedents de producció mercantil,
és a dir, d&rsquo;una quantitat de producció que no pot ser absorbida, que no
pot esdevenir objecte hisendístic, per manca de poder de compra, és a
dir, per causa de la insuficiència d&rsquo;hisenda.</p>
<p>Si aquests agents productius comunitaris no són retribuïts
hisendísticament, és degut en part al fet que no són prou coneguts com
a tals; però, sobretot, és degut a que no poden ser, de cap de les
maneres, mesurats amb exactitud dins del sistema monetari actual.</p>
<p>La reforma monetària que hem proposat és l&rsquo;única manera d&rsquo;arribar a
verificar l&rsquo;existència o no d&rsquo;aquestes forces i, en cas que existeixin,
de mesurar llur aportació real, en funció de la qual podran ser
retribuïdes.</p>
<p><br />

<br />
</p>
<h2 id="capítol-21-antecedents-i-confirmacions-empíriques"><strong>Capítol 21. ANTECEDENTS I CONFIRMACIONS EMPÍRIQUES</strong></h2>
<br />

<h3 id="1-antecedents"><strong>1. Antecedents</strong></h3>
<p>La hipòtesi d&rsquo;un utilitarisme comunitari o d&rsquo;un bé comú mercantil no és,
de fet, cap novetat.</p>
<p>Estudis acurats podrien potser demostrar que ja Plató intuí, d&rsquo;alguna
manera, la possibilitat de la repartició d&rsquo;una riquesa comunitària,
present en el mercat privat.</p>
<p>El mateix Marx, quan formulà el concepte de plusvàlua, n&rsquo;estava sobre
la pista. Però ell es limità a l&rsquo;anàlisi dels processos
micromercantils, mentre que el bé comú mercantil únicament pot ser
copsat en una visió macromercantil.</p>
<p>Però quan els economistes actuals parlen de factor residual de mercat,
és evident que estan tocant de ple el tema. Per <strong>factor residual</strong>
s&rsquo;entèn un factor de producció que explica tota aquella part de
producció que no pot ser explicada per recurs als clàssics factors de
producció. Aquesta part és tant més elevada com més avançat
tecnològicament i culturalment, està un país. Se sol, per tant,
identificar el factor residual amb el nivell de desenvolupament educatiu
i tecnològic d&rsquo;una comunitat geopolítica donada.</p>
<p>Ara bé, els intents de quantificació rigorosa del factor residual han
fracassat sempre, degut a la manca d&rsquo;un instrument de mesura adequat.</p>
<p>La nostra modesta pretensió és d&rsquo;oferir l&rsquo;instrument de mesura dels
fenòmens elementals de mercat i societat monetaris, que permetrà de
formular rigorosament la hipòtesi i de poder‑la confirmar o infirmar
experimentalment.</p>
<br />

<h3 id="2-confirmacions-empíriques"><strong>2. Confirmacions empíriques</strong></h3>
<p>A més dels precedents teòrics de la hipòtesi del bé comú mercantil que
acabem d&rsquo;esmentar, tal hipòtesi compta amb una base empírica de fets,
evidents als ulls de l&rsquo;observador més poc preparat, que en
constitueixen una demostració gairebé palpable, que li confereixen un
alt grau de probabilitat, independentment de la necessària
experimentació pro-científica.</p>
<p>Ens referim, fonamentalment, a tres grans fets, d&rsquo;abast i extensió
enormes en el nostre segle, i sobretot en els països més progressivament
industrialitzats:</p>
<p>1. L&rsquo;existència real, en els mercats, d&rsquo;excedents de producció en grans
quantitats, invendibles per manca de poder de compra −tant per part de
les empreses, com per part dels consumidors, tant per part dels països
desenvolupats com per part dels més pobres−.</p>
<p>2. El vertiginós creixement del deute públic de tots els Estats
contemporanis.</p>
<p>Aquest deute públic no és altra cosa que l&rsquo;apropiació del bé comú per
part de l&rsquo;Estat: consisteix en la invenció, per part de cada Estat i del
seu Banc Central, d&rsquo;un poder de compra que servirà per fer front a les
necessitats pressupostàries, però que està basat en les capacitats
productives reals de la total comunitat geopolítica −perquè, si no fos
així, ja faria molt de temps que totes aquestes comunitats, amb
elevadíssims deutes públics dels seus Estats, estarien en fallida
total−.</p>
<p>3. L&rsquo;enriquiment fabulós dels banquers i de les multinacionals. Tant
els uns com les altres tenen també la capacitat, no controlada per
ningú, d&rsquo;inventar poder de compra, per múltiples sistemes. Aquesta
invenció també aprofita la sobreabundància productiva de la comunitat
geopolítica −deguda a la no retribució dels agents de producció
comunitaris−, però moltes vegades arriba a sobrepassar‑la, conduint
així tota la comunitat a situacions de crisi que només perjudiquen els
productors petits o mitjans i els consumidors, i amb les quals aquests
grans taurons de les finances fan el seu agost.</p>
<p>D&rsquo;aquests tres fets esmentats, el primer constitueix una demostració
del bé comú mercantil a nivell de la producció.</p>
<p>Els altres dos són clarament demostracions a nivell de la hisenda: la
retribució legítimament deguda a les forces de producció comunitària és
desviada i apropiada pels pressupostos estatals i pels beneficis de
bancs i multinacionals. Però com que el coneixement del bé comú
mercantil no és perfecte, aquesta desviació, a més de ser injusta en la
majoria dels casos, és també imperfecta, per excés o per dèficit, i
crea desequilibris coneguts com a crisis d&rsquo;inflació i deflació.</p>
<p><br />

<br />
</p>
<h2 id="capítol-22-formulació-de-la-hipòtesi"><strong>Capítol 22. FORMULACIÓ DE LA HIPÒTESI</strong></h2>
<br />

<h3 id="1-formulació-general"><strong>1. Formulació general</strong></h3>
<p>Passem ara a una matematització rudimentària −i en absolut definitiva−
de la hipòtesi de l&rsquo;utilitarisme comunitari o bé comú mercantil.</p>
<p>Els dos sectors o subconjunts complementaris que integren el mercat
són, com ja hem dit, producció i hisenda.</p>
<p>Si volem incloure&rsquo;ls en una formulació matemàtica, caldrà ara que els
definim de manera rigorosa i, sobretot, que els fem comparables, que els
homogeneïtzem. Ambdues condicions poden acomplir‑se mitjançant el
recurs a les unitats monetàries. Si expressem tant la producció com la
hisenda en forma de variables mesurades monetàriament, no hi haurà cap
problema.</p>
<p>Ens apareix així la següent redefinició:</p>
<p><strong>Producció</strong> és «la suma total dels preus de venda elementals de totes
les mercaderies realment produïdes», simplificant, «suma total de
valors precio‑mercantils elementals». La representarem pel senyal
«P~u~».</p>
<p><strong>Hisenda</strong> és «la suma total de les retribucions monetàries elementals
als agents de producció que intervenen en el mercat», simplificant,
«suma total de valors salario‑mercantils elementals». La representarem
pel senyal «H~u~».</p>
<p>Dins de la hisenda, ens caldrà fer una distinció. En l&rsquo;actualitat,
només es retribueixen, dins el mercat, les forces de producció
privades (treball, capital, empresa i invent). Podem dir, doncs, que
la hisenda actual és una hisenda privada. (Senyal: «H~pu~»). Però,
segons la nostra hipòtesi, existeixen també unes forces de producció
comunitàries; llur hipotètica retribució constituïria una hisenda
comunitària. (Senyal: «H~ku~»).</p>
<p>Ara ja hem definit i senyalitzat tots els elements de la hipòtesi.
Podem passar a la seva matematització, molt general:</p>
<p>En primer lloc, definim un utilitarisme equilibrat com aquell en el qual
producció i hisenda s&rsquo;igualen. Això pot expressar‑se així:</p>
<p>P~u~</p>
<p>── = 1 Fórmula de l&rsquo;utilitarisme equilibrat</p>
<p>H~u~</p>
<p>En segon lloc, sabem que l&rsquo;utilitarisme actual no és equilibrat, perquè
hi ha unes forces de producció comunitàries no retribuïdes
hisendísticament, i perquè, a la vegada, la hisenda que correspon a
aquestes forces comunitàries és desviada, sense mesura i sense control,
cap a sectors socials privilegiats (el senyal d&rsquo;aquesta hisenda
comunitària apropiada sense mesura ni control serà «?»).</p>
<p>El desequilibri de l&rsquo;utilitarisme actual l&rsquo;expressarem:</p>
<p>P~u~</p>
<p>────  1 Fórmula de l&rsquo;utilitarisme desequilibrat actual</p>
<p>H~pu~ + ?</p>
<p>En tercer lloc, és ben evident que, si el que volem és un utilitarisme
equilibrat, només cal que mesurem amb exactitud l&rsquo;aportació de les
forces de producció comunitàries, i que creem la hisenda comunitària
exactament corresponent.</p>
<p>P~u~</p>
<p>─── &gt; 1 Això és, les forces productores privades no</p>
<p>H~pu~ expliquen per elles soles la producció total</p>
<p>P~u~ ‑ H~pu~ = H~ku~ Cal doncs postular unes forces productores</p>
<blockquote>
<p>comunitàries que, mesurades monetàriament, són iguals</p>
<p>a la diferència entre producció total i hisenda privada.</p>
</blockquote>
<p>P~u~</p>
<p>───── = 1 L&rsquo;equilibri s&rsquo;aconseguirà creant la hisenda</p>
<p>H~pu~ + H~ku~ comunitària complementària de la hisenda privada, que</p>
<blockquote>
<p>constitueixi la retribució adequada de les forces de producció
comunitàries.</p>
</blockquote>
<br />

<h3 id="2-invenció-de-diner"><strong>2. Invenció de diner</strong></h3>
<p>Hem utilitzat ja diverses vegades l&rsquo;expressió «crear una hisenda
comunitària». Què volem dir amb això? Simplement, volem dir que hom pot
<strong>inventar</strong> la massa monetària corresponent a la diferència entre
P~u~ i H~pu~, sense que això pertorbi el mercat, ans al contrari,
l&rsquo;equilibri.</p>
<p>Nosaltres proposem que aquesta invenció sigui feta per l&rsquo;Estat, com a
gerent de la total comunitat geopolítica, i que la massa monetària
obtinguda sigui repartida de manera equitativa entre tots els membres
d&rsquo;aquesta comunitat.</p>
<p>Inventar diner no és cap cosa de l&rsquo;altre món: Banc Central i Bancs
privats ho fan contínuament sense que ningú no se n&rsquo;estranyi, i a més a
més sense cap control eficaç. La nostra proposta és doncs únicament de
substituir l&rsquo;actual invenció dispersa i incontrolada de diner, per una
invenció centralitzada, mesurada i controlada,</p>
<p><strong></strong> que comptarà amb la garantia real dels excedents concrets de
producció mercantil;</p>
<p><strong></strong> que comptarà amb la garantia subsidiària dels excedents −o saldos
positius− de tots els comptes corrents a la vista de la comunitat, els
quals hauran estat imperialitzats;</p>
<p><strong></strong> i que es distribuirà equitativament entre tots els membres de la
comunitat geopolítica, ja que la massa monetària inventada es
considera com la retribució merescuda d&rsquo;unes forces de producció
comunitàries.</p>
<p>El més gran avantatge d&rsquo;aquest procediment d&rsquo;invenció de diner, és que
la massa monetària inventada, com que ha estat prèviament mesurada com
a diferència entre producció total i hisenda privada, constitueix la
hisenda comunitària exactament complementària de la hisenda privada:
constitueix el poder de compra que mancava en el mercat, per
insuficiència del poder de compra d&rsquo;origen privat‑mercantil. Per això,
constitueix la millor garantia d&rsquo;equilibri continuat i dinàmic del
mercat.</p>
<br />

<h3 id="3-formulació-detallada"><strong>3. Formulació detallada</strong></h3>
<p>La fórmula que hem donat per a la invenció de la hisenda comunitària:
P~u~ ‑ H~pu~ = H~ku~, és massa general, i no serveix en la pràctica per
a calcular el poder de compra a inventar.</p>
<p>Ens cal analitzar els diversos cicles i subcicles de què es composa el
mercat, per a poder arribar a formulacions detallades per a cada un
d&rsquo;ells, que siguin realitzables en la pràctica.</p>
<p>Hem de recordar aquí l&rsquo;anàlisi, efectuada en el capítol 8, del mercat en
dos cicles: el cicle de la producció i el cicle del consum; i l&rsquo;anàlisi
del cicle de la producció en tres subcicles: el subcicle de la producció
corrent, el subcicle le de la producció inversiva i el subcicle dels
comerços i indústries al detall.</p>
<p>La constatació basica a efectuar, després de l&rsquo;anàlisi anterior, és la
següent: d&rsquo;entre tots els cicles i subcicles del mercat, el subcicle de
la producció corrent és el bàsic, el motor, el que alimenta tots els
altres, ja sigui directament (en el cas del subcicle de la producció
inversiva i del subcicle dels comerços i indústries al detall), ja
sigui indirectament (a través del subcicle dels comerços i indústries
al detall, en el cas del cicle del consum).</p>
<p>Tots els valors precio‑mercantils produïts en el subcicle de la
producció corrent van a parar, o directament al subcicle de la
producció inversiva, o indirectament al cicle del consum. Per això diem
que el subcicle de la producció inversiva i el cicle del consum són els
<strong>exutoris</strong> naturals del mercat, els lloc per on <strong>surt</strong> tota la
producció.</p>
<p>Un tercer exutori està constituït pel comerç exterior, que pot
realitzar‑se en qualsevol dels cicles o subcicles esmentats.</p>
<p>El subcicle de la producció corrent és capaç de desenvolupar‑se amb
plena autonomia i autosuficiència, sempre que els seus exutoris
funcionin igualment bé, és a dir, absorbeixin la producció del primer.</p>
<p>Igualment, la producció per a exportació funciona per ella mateixa
sempre que els importadors estrangers puguin absorbir‑la.</p>
<p>La conseqüència immediata d&rsquo;aquesta reflexió és la següent: no és
necessari que injectem hisenda comunitària en el subcicle de la
producció corrent, ni en la producció per a exportació; n&rsquo;hi ha prou que
sigui injectada en els tres exutoris esmentats, perquè en resulti
dinamitzat tot el mercat en el seu conjunt.</p>
<p>A partir d&rsquo;aquí, podem substituir la fórmula general per tres fórmules
particulars, més detallades i adaptades a la realitat del mercat.</p>
<p><strong>Invenció d&rsquo;hisenda comunitària en el subcicle de la producció
inversiva</strong> (Senyalètica pròpia d&rsquo;aquest subcicle: «I»; crèdit a la
inversió: «c»)</p>
<p>P~Iu~ - H~pIu~ = H~kIu~ = c</p>
<p>Aquesta hisenda comunitària inversiva (H~kIu~) l&rsquo;anomenem «crèdit
comunitari a la inversió»: es pot concedir a totes les empreses amb
necessitats inversives que demostrin la seva eficàcia productiva, o a
tots els qui vulguin crear una nova empresa i ofereixin garantia d&rsquo;èxit.</p>
<p><strong>Invenció d&rsquo;hisenda comunitària en el cicle del consum</strong></p>
<p>(Senyalètica pròpia d&rsquo;aquest cicle: «C»; finances al consum: «f»)</p>
<p>P~Cu~ - H~pCu~ = H~kCu~ = f</p>
<p>Aquesta hisenda comunitària de consum (H~kCu~) l&rsquo;anomenem «finances al
consum», i es pot atorgar a fons perdut a tots els membres de la
comunitat geopolítica, en funció de les seves necessitats diferencials
com a consumidors.</p>
<p>En els dos casos anteriors, el càlcul de la hisenda privada (inversiva
o de consum) és un càlcul complex que aquí no desenvoluparem. Diguem
únicament que en el concepte d&rsquo;hisenda privada s&rsquo;han d&rsquo;incloure tant el
poder de compra disponible procedent de l&rsquo;exercici considerat, com el
poder de compra disponible acumulat d&rsquo;exercicis anteriors.</p>
<p><strong>Invenció d&rsquo;hisenda comunitària en el comerç exterior</strong></p>
<p>(Senyalètica pròpia: exportacions, «E»; importacions, «J»)</p>
<p>E~u~ + (c + f)~E~</p>
<p>Si ─────── = 1, llavors</p>
<p>J~u~ + (c + f)~J~</p>
<p>( c + f )~E~ = [J~u~ + (c + f)~J~ ] - E~u~</p>
<p>(Recordem que, en el comerç exterior, les unitats monetàries emprades
seran sempre les del país estranger, o les convingudes segons tractat,
però mai les pròpies unitats monetàries).</p>
<p>La hisenda comunitària exterior, doncs, és constituïda tant per crèdits
com per finances, però sempre dins del marc d&rsquo;un equilibri unitari entre
total d&rsquo;importacions i total d&rsquo;exportacions.</p>
<p><br />

<br />
</p>
<h2 id="capítol-23-possibilitats-en-cas-de-confirmació-de-la-hipòtesi"><strong>Capítol 23. POSSIBILITATS EN CAS DE CONFIRMACIÓ DE LA HIPÒTESI</strong></h2>
<p>La reforma monetària que hem proposat en la Primera Part d&rsquo;aquest assaig
pot tenir conseqüències de gran abast en la vida de la comunitat
geopolítica en què es realitzi: així ho hem vist a través de la Segona i
la Tercera Part.</p>
<p>Ara bé, la confirmació de la hipòtesi exposada en aquesta Quarta Part
afavoreix i reforça l&rsquo;aplicabilitat pràctica de les propostes socials
esmentades.</p>
<br />

<h3 id="1-el-bé-comú-mercantil-en-lactualitat"><strong>1. El bé comú mercantil en l&rsquo;actualitat</strong></h3>
<p>Com ja hem indicat diverses vegades, en l&rsquo;actualitat, l&rsquo;hipotètic bé
comú −això és, la hipotètica possibilitat d&rsquo;inventar diner (poder de
compra) en funció dels excedents de producció realment existents en el
mercat−, és apropiat pels Bancs i pels Estats, els únics que tenen la
capacitat −legal o consuetudinària‑pràctica− d&rsquo;inventar diner.</p>
<p>En el capítol 2, Primera Part, hem vist com aquesta capacitat s&rsquo;ha anat
desenvolupant i modificant al llarg dels temps.</p>
<p>Ara bé, el fet que actualment no existeixi un sistema monetari
informatiu i omnidocumentari, significa que ni els Bancs ni els Estats
coneixen amb exactitud el bé comú. Tot i que la informació dels Estats,
i potser encara més la dels Bancs, sobre el mercat, és molt superior a
la del comú de la gent, no per això deixa de ser imperfecta i parcial.</p>
<p>Ens trobem, doncs, amb la següent situació: Bancs i Estats utilitzen el
bé comú mercantil de cada comunitat imperial, únicament en la mesura
que el coneixen o l&rsquo;intueixen, i sempre sectorialment, cadascun per la
seva banda. En conseqüència, la invenció de diner que realitzen,
−deixant de banda que pugui ser injusta− és sempre desequilibradora,
perquè:</p>
<p>a) no és global i integrada a nivell de tota la comunitat imperial,
sinó sectorial, independent&hellip;;</p>
<p>b) no és exacta, sinó gairebé sempre excessiva o deficitària, provocant
així les conegudes crisis d&rsquo;inflació i deflació;</p>
<p>c) el poder de compra inventat no va a parar, finalment, a aquells
sectors socials on fa realment falta per tal d&rsquo;equilibrar el mercat.</p>
<p>En resum: actualment, el bé comú mercantil és malversat, i està
totalment desprotegit. Canviar aquesta situació, però, és molt fàcil.</p>
<br />

<h3 id="2-el-bé-comú-mercantil-en-règim-de-facturaxec"><strong>2. El bé comú mercantil en règim de factura‑xec</strong></h3>
<p>La simple posta en marxa d&rsquo;un sistema monetari a base de la
factura‑xec pro‑telemàtica, és la base, alhora, de:</p>
<p>1. La confirmació o infirmació de la hipòtesi del bé comú mercantil:
només cal, a partir de les dades exactes proporcionades per
l&rsquo;omnicomptabilitat analítica-estadística, realitzar els càlculs
oportuns; de totes maneres, aquesta confirmació o infirmació no pot ser
immediata, sinó que haurà d&rsquo;estar precedida d&rsquo;un període més o menys
llarg de promoció de les llibertats socials i mercantils necessàries
perquè el bé comú sorgeixi amb espontaneïtat i fluïdesa, amb tota la
seva potència. Si, al llarg del temps, el bé comú es mostra persistent,
constant i, millor encara, creixent, llavors hom podrà donar per
confirmada la seva existència.</p>
<p>2. I, en cas de confirmació, el seu coneixement exacte, precís i global,
juntament amb el coneixement dels sectors socials cap als quals és més
oportú i beneficiós de canalitzar la invenció de diner corresponent.
Aquest coneixement del bé comú mercantil és la plataforma d&rsquo;una nova
sèrie d&rsquo;actuacions socials molt riques en possibilitats, com veurem a
continuació.</p>
<br />

<h3 id="3-imperialització-del-bé-comú-mercantil"><strong>3. Imperialització del bé comú mercantil</strong></h3>
<p>Segons la nostra hipòtesi, el bé comú mercantil consisteix en
l&rsquo;existència, en el mercat, d&rsquo;uns excedents de producció deguts a
l&rsquo;actuació d&rsquo;unes forces de producció comunitàries no remunerades pel
mercat.</p>
<p>Aquestes forces de producció comunitàries no són cap misteri, sinó que
poden ser explicades de diferents maneres.</p>
<p>Una explicació factible és la que pren en consideració l&rsquo;esforç
productiu de les generacions passades, de les persones que ara són al
cementiri i no cobren, mentre que nosaltres continuem aprofitant llurs
obres. Per exemple: ningú no paga royalties perpoder construir o
utilitzar una roda.</p>
<p>Una altra explicació possible és la que té en compte el nivell cultural
global d&rsquo;una comunitat: la saviesa, la pau, la cultura, l&rsquo;educació, el
desenvolupament tècnic, el benestar social, psicològic, material&hellip;,
són factors que, indirectament però innegablement, contribueixen en
gran mesura a elevar la productivitat de cada comunitat humana.</p>
<p>Un altre factor important a tenir en compte és la llibertat mercantil.
Com més lliurement pot organitzar‑se un mercat, major és la seva
vitalitat, i major és, doncs, la seva capacitat de generar excedent
mercantil.</p>
<p>No és, però, el nostre objectiu, de donar aquí una explicació més
rigorosa sobre l&rsquo;actuació dels agents productius comunitaris; ens
interessa únicament, ara, de recalcar que tots aquests factors actius no
són propietat privada de ningú, sinó patrimoni de tota la comunitat. És
basant‑nos en aquesta constatació que proposem la imperialització del bé
comú mercantil.</p>
<p>La imperialització del bé comú mercantil no significa, de cap de les
maneres, la imperialització dels excedents de producció, els quals,
evidentment, sí que són de propietat privada.</p>
<p>Entenem, en canvi, per imperialització del bé comú mercantil, la
imperialització de la capacitat d&rsquo;inventar diner en funció dels
excedents de producció mercantil realment existents. Això vol dir que la
comunitat imperial, a través de l&rsquo;Estat, el seu gerent, és l&rsquo;única amb
capacitat constitucionalment reconeguda d&rsquo;inventar diner a partir
únicament d&rsquo;excedents de producció. Com a garantia d&rsquo;aquesta invenció,
la comunitat compta amb els excedents positius de tots els comptes
corrents a la vista, també imperialitzats.</p>
<p>Pel que fa als Bancs, i com ja hem dit en una altra ocasió (capítol 12),
aquests podran continuar inventant diner, però basant‑se únicament i
exclusivament en capitals i reserves propis, i en capitals cedits
contractualment a ells amb tal fi; però mai basant‑se sobre els
excedents de comptes corrents a la vista.</p>
<p>De la imperialització del bé comú mercantil així entesa, se&rsquo;n derivarà
un conjunt de possibles realitats que nosaltres anomenem «econòmiques».</p>
<br />

<h3 id="4-economia"><strong>4. Economia</strong></h3>
<p>L&rsquo;actuació autopolítica a partir del coneixement precís i exacte del bé
comú mercantil existent en la comunitat geopolítica, l&rsquo;anomenem
«economia». Etimològicament, <strong>economia</strong> significa «repartició
equitativa (NOMOS, ‑NOMIA), entre tots els membres de la comunitat, de
la riquesa comunitària (OIKOS, ECO‑)».</p>
<p>Quan, en una comunitat imperial qualsevol, l&rsquo;existència del bé comú
mercantil sigui un fet llargament experimentat i comprovat, la font de
tota riquesa comunitària, de tota massa monetària comunitària, pot
passar a ésser únicament i exclusiva la invenció de diner comunitari
(per imperialitzat) en funció dels excedents de producció mercantil.
Podrà desaparèixer, doncs, l&rsquo;impost d&rsquo;omnisolidaritat comunitària.</p>
<p>Quan, en el capítol 14, hem parlat de l&rsquo;obtenció de la massa monetària
comunitària a través d&rsquo;aquest impost únic, hem afegit que es podien
preveure unes mesures complementàries per a augmentar aquesta massa; si
el bé comú mercantil es mostra fort i amb tendència creixent, aquestes
mesures complementàries poden passar a ser les principals, i l&rsquo;impost es
pot anar reduint progressivament, fins a supressió total.</p>
<p>La massa monetària comunitària estarà, llavors, assegurada pels
següents mecanismes:</p>
<p>1. Invenció de diner comunitari en funció dels excedents de producció
inversiva realment existents en el mercat: aquest diner serà repartit i
reprivatitzat sota forma de crèdits comunitaris a la inversió a
aquelles empreses que ho sol·licitin, amb les suficients garanties
d&rsquo;eficàcia i rendibilitat.</p>
<p>2. Invenció de diner comunitari en funció dels excedents de producció de
consum (mercaderies en mans dels comerços i indústries al detall)
realment existents en el mercat: aquest diner serà repartit i
reprivatitzat sota forma de finances comunitàries al consum, segons els
Estatuts financers assenyalats en el capítol 14.</p>
<p>3. Els saldos positius de tots els comptes corrents a la vista,
imperialitzats, constituiran la garantia comptable‑abstracta d&rsquo;aquesta
invenció de diner comunitari.</p>
<p>4. Eventualment, en casos de dèficits greus en determinats sectors
productius, podrà procedir‑se a una congelació parcial i selectiva de
comptes corrents, per a creditació de tals sectors.</p>
<hr>
<p><strong>Escola Horace Finaly</strong></p>
<p><strong>Economia i Societat</strong></p>
<p><a href="https://www.finaly.org/"><em>https://www.finaly.org</em></a></p>
<p>E-correu: <a href="mailto:escola.finaly@gmail.com">escola.finaly@gmail.com</a></p>
<hr>
<!-- raw HTML omitted -->
<p>© Copyright <strong>1995—2024</strong> by <a href="https://finaly.org">Escola Horace Finaly</a> — Economia i Societat.</p>
<p><a href="#"><img src="/static/../_icons/top.png" alt="" title="Amunt"></a></p>
<p><img src="/static/../_imatges/Bulla_small.jpg" alt="Imatge" title="Bulla"></p>
<br />

<hr>
<h2 id="notes">Notes</h2>
<br />

<div class="footnotes" role="doc-endnotes">
<hr>
<ol>
<li id="fn:1">
<p>Avui dia, s&rsquo;utilitzen correntment els termes <strong>Estat</strong> o <strong>nació</strong>
per a designar les comunitats organitzades políticament. Considerem
que aquests termes són poc precisos; millor, radicalment
inadequats: Estat és només una petita part de la comunitat total,
aquella en la qual s&rsquo;ha delegat el comandament polític; nació vol
dir simplement «grup de naixement, grup en el qual neixen els
éssers»: es tracta doncs d&rsquo;un fet natural, comú als homes i als
animals, que no té res a veure amb l&rsquo;organització política,
específicament humana.<br>
Proposem d&rsquo;emprar, com a alternativa, l&rsquo;expressió molt més precisa
de <strong>comunitat geopolítica</strong>, això és, «comunitat fixada en un
territori determinat, i dotada d&rsquo;uns òrgans de comandament polític
determinats».&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>Wassily Leontief «Distribución de trabajo y renta»
<strong>Investigación y Ciencia</strong>, nº 74, novembre 1982.&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>J.Morgan «Des machines et des hommes: dictadure ou prolétariat»
<strong>Sciences et Avenir</strong> nº spécial hors série nº 45 (Traduït i
adaptat per Hervé le Tellier, © Sunday Times Magazine, 23 d&rsquo;octubre
de 1983)&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>Escrivim el terme «economia» i tots els seus derivats entre
cometes, sempre que els entenem en la seva accepció actual, ja que
nosaltres donem a aquesta paraula, normalment, un sentit molt
diferent, proper al seu sentit etimològic més originari (vegeu la
pàgina 121 del capítol 23).&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p><strong>Universal</strong> vol dir, etimològicament, «que vessa o aboca les
diferents realitats en un únic sistema d&rsquo;intercomparació».&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>Tots els coneixements referents al desenvolupament d&rsquo;aquest
sistema de comptabilitat els devem a les investigacions de Denise
Schmandt-Besserat. Per a fer‑ne l&rsquo;explicació, ens servirem del seu
article «El primer antecedente de la escritura», publicat a
<strong>Investigación y Ciencia</strong>, núm. 23, de l&rsquo;agost de 1978.&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>En aquest cas es tracta, evidentment, de documents
preescripturals.&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>Per <strong>pro-científic</strong> entenem «que permet la ciència, que està
pensat de cara a la ciència» (la ciència en el sentit restringit de
què hem parlat en la introducció)&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>Una <strong>pervalència</strong> és «un valor privilegiat» en el fenomen, això
és, una característica, una dimensió, un aspecte&hellip; del fenomen,
que ens interessa particularment d&rsquo;observar i estudiar.&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>Establiment comptable: pot tractar-se d&rsquo;un Banc de Negocis o
d&rsquo;una Caixa d&rsquo;Estalvis. (veure capítol 12)&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>Es a dir: documentació establerta amb <strong>anterioritat</strong> a l&rsquo;inici
de la instrucció.&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>L&rsquo;objecció que, amb aquest sistema, les grans empreses
«verticals» pagarien menys impostos que les molt
especialitzades, es resol fàcilment si la llei imposa a aquestes
grans empreses de subdividir-se en seccions de tal manera que el
pas de mercaderies d&rsquo;una secció a l&rsquo;altra comporti el pagament
de l&rsquo;impost. Quedarien així en estat d&rsquo;igualtat fiscal amb les
altres empreses.&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>No volem ara entrar en polèmica, i donem per fet que aquests són
els quatre factors actius de producció realment actuants en
l&rsquo;empresa i remunerats per ella; més endavant, en el capítol 15,
veurem el perquè d&rsquo;aquesta consideració.&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>En el capítol 1 hem donat la definició de béns utilitaris i
d&rsquo;utilitarisme (vegeu la pàgina 19).&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>Aquesta distinció es fa per poder saber, en tot moment, quants
uniassalariats hi ha en la comunitat geopolítica; i això ho volem
saber, perquè un dels objectius socials proposats és, precisament,
la desaparició d&rsquo;aquesta categoria de professionals utilitaris: els
uniassalariats. Això serà possible gràcies al desenvolupament de
l&rsquo;autogestió, que implica la participació del treballador en els
beneficis de l&rsquo;empresa (sobre aquest tema, vegeu el capítol 15).&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>Els comptes corrents d&rsquo;estalvi de consum dels professionals
utilitaris estaran alimentats simultàniament per tots dos tipus de
poder de compra, ja que ells, a més de la seva remuneració
salarial-privada, reben un <strong>salari de solidaritat social</strong> de tipus
general, com veurem en el capítol 14; en canvi, les persones no
utilitàries tindran, en virtut del principi d&rsquo;omnisolidaritat, un
compte corrent d&rsquo;estalvi de consum alimentat exclusivament per poder
de compra d&rsquo;origen comunitari. Com veurem en el capítol 14, aquestes
persones són: els individus sense professió liberal ni treball
utilitari, per qualsevol raó; les famílies, independentment dels
ingressos salarials dels seus membres; els professionals liberals;
les institucions liberals; les lliures associacions de ciutadans amb
finalitats no lucratives: tots ells són simples consumidors, en
oposició als professionals utilitaris, que són
productors-consumidors.&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>Sobre els dos cicles mercantils, «el cicle de la producció» i «el
cicle del consum», vegeu el capítol 8.&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>Com veurem en el capítol 15, totes les empreses utilitàries
estaran obligades a reunir-se en gremis.&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>A aquest respecte, vegeu la Quarta Part i, especialment, el
capítol 23, que clou aquest treball.&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>No tothom estarà d&rsquo;acord amb aquesta llista de 4 factors actius
de producció. Molts manuals i tractats d&rsquo;economia, per exemple,
només en consideren dos: el treball i el capital. Nosaltres volem,
simplement, ser pragmàtics: l&rsquo;empresa privada és el motor de la
producció, i tal empresa suposa un empresari desitjós de beneficis;
per tant, considerem els beneficis com una remuneració salarial més
a pagar per l&rsquo;empresa. Una altra cosa és que nosaltres proposem un
procés autogestionari que portarà a la repartició dels beneficis
entre tots els col·laboradors de cada empresa; però això no suposa
la desaparició, ni dels beneficis (que seran repartits), ni de
l&rsquo;empresari (que ho serà tothom).<br>
Pel que fa als invents, és també evident que, en tant que l&rsquo;empresa
ha de pagar patents o marques de fàbrica, cal que sigui considerat
com un factor actiu de producció més entre els comprats per
l&rsquo;empresa.&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>Insistim en el fet que aquests factors actius de producció són
privats, perquè considerem que existeixen, a més a més, uns
factors actius de producció <strong>comunitaris</strong> que no són retribuïts
per l&rsquo;empresa. Desenvoluparem aquesta hipòtesi en la Quarta Part
d&rsquo;aquest treball.&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>Ens remetem, novament, a la Quarta Part&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>Si bé en un principi només s&rsquo;imperialitzarà la xarxa monetària
telemàtica, caldrà tendir, a la llarga, a una total
imperialització dels serveis telemàtics.&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>«Deontologia» ve del participi grec «deon, deontos», que
significa «allò que convé (en aquest cas, allò que convé a la
dignitat de sí mateix, i de tot el col·lectiu)».&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>Vegeu, en el capítol 14, l&rsquo;apartat dedicat a Estatuts financers
i, més concretament, vegeu l&rsquo;Estatut Liberal.&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>Fenomen ve del grec <em>phainómenon</em>, que significa «allò que
s&rsquo;apareix (sensiblement)»; noümen ve del grec <em>noúmenon</em>, que
significa «allò que és percebut per l&rsquo;esperit, sense mediació de cap
aparença sensible».&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>


        
          <div class="blog-tags">
            
              <a href="https://miquelinux.github.io/ca/tags/assaig-sobre-moneda-mercat-i-societat/">Assaig sobre moneda, mercat i societat</a>&nbsp;
            
              <a href="https://miquelinux.github.io/ca/tags/horace-finaly/">Horace Finaly</a>&nbsp;
            
              <a href="https://miquelinux.github.io/ca/tags/llibres/">Llibres</a>&nbsp;
            
          </div>
        

        
            <hr/>
            <section id="social-share">
              <div class="list-inline footer-links">
                

<div class="share-box" aria-hidden="true">
    <ul class="share">
      
      <li>
        <a href="//twitter.com/share?url=https%3a%2f%2fmiquelinux.github.io%2fca%2fdocs%2fassaig_sobre_moneda_mercat_i_societat%2f&amp;text=Assaig%20sobre%20moneda%2c%20mercat%20i%20societat&amp;via=username" target="_blank" title="Share on Twitter">
          <i class="fab fa-twitter"></i>
        </a>
      </li>
  
      
      <li>
        <a href="//www.facebook.com/sharer/sharer.php?u=https%3a%2f%2fmiquelinux.github.io%2fca%2fdocs%2fassaig_sobre_moneda_mercat_i_societat%2f" target="_blank" title="Share on Facebook">
          <i class="fab fa-facebook"></i>
        </a>
      </li>
  
      
      <li>
        <a href="//reddit.com/submit?url=https%3a%2f%2fmiquelinux.github.io%2fca%2fdocs%2fassaig_sobre_moneda_mercat_i_societat%2f&amp;title=Assaig%20sobre%20moneda%2c%20mercat%20i%20societat" target="_blank" title="Share on Reddit">
          <i class="fab fa-reddit"></i>
        </a>
      </li>
  
      
      <li>
        <a href="//www.linkedin.com/shareArticle?url=https%3a%2f%2fmiquelinux.github.io%2fca%2fdocs%2fassaig_sobre_moneda_mercat_i_societat%2f&amp;title=Assaig%20sobre%20moneda%2c%20mercat%20i%20societat" target="_blank" title="Share on LinkedIn">
          <i class="fab fa-linkedin"></i>
        </a>
      </li>
  
      
      <li>
        <a href="//www.stumbleupon.com/submit?url=https%3a%2f%2fmiquelinux.github.io%2fca%2fdocs%2fassaig_sobre_moneda_mercat_i_societat%2f&amp;title=Assaig%20sobre%20moneda%2c%20mercat%20i%20societat" target="_blank" title="Share on StumbleUpon">
          <i class="fab fa-stumbleupon"></i>
        </a>
      </li>
  
      
      <li>
        <a href="//www.pinterest.com/pin/create/button/?url=https%3a%2f%2fmiquelinux.github.io%2fca%2fdocs%2fassaig_sobre_moneda_mercat_i_societat%2f&amp;description=Assaig%20sobre%20moneda%2c%20mercat%20i%20societat" target="_blank" title="Share on Pinterest">
          <i class="fab fa-pinterest"></i>
        </a>
      </li>
    </ul>
  </div>
  

              </div>
            </section>
        

        
          
            
          

          
                  <h4 class="see-also">See also</h4>
                  <ul>
                
                
                    <li><a href="/ca/docs/pagina_de_proves/">Pàgina de proves</a></li>
                
                    <li><a href="/ca/page/portada/">About</a></li>
                
                    <li><a href="/ca/docs/agusti_chalaux_i_de_subira/">Agustí Chalaux i de Subirà</a></li>
                
                    <li><a href="/ca/docs/galeria_de_imatges/">Galeria de Imatges</a></li>
                
                    <li><a href="/ca/docs/horace_finaly/">Horace Finaly</a></li>
                
              </ul>

          
        
      </article>

      
        <ul class="pager blog-pager">
          
            <li class="previous">
              <a href="https://miquelinux.github.io/ca/docs/galeria_de_imatges/" data-toggle="tooltip" data-placement="top" title="Galeria de Imatges">&larr; Previous Post</a>
            </li>
          
          
            <li class="next">
              <a href="https://miquelinux.github.io/ca/docs/agusti_chalaux_i_de_subira/" data-toggle="tooltip" data-placement="top" title="Agustí Chalaux i de Subirà">Next Post &rarr;</a>
            </li>
          
        </ul>
      


      
        
        
      

    </div>
  </div>
</div>

      
<footer>
  <div class="container">
    
    <div class="row">
      <div class="col-lg-8 col-lg-offset-2 col-md-10 col-md-offset-1">
        <ul class="list-inline text-center footer-links">
          
              <li>
		
		  <a href="mailto:youremail@domain.com" title="Email me">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fas fa-envelope fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://www.facebook.com/username" title="Facebook">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-facebook fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://github.com/username" title="GitHub">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-github fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://gitlab.com/username" title="GitLab">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-gitlab fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://bitbucket.org/username" title="Bitbucket">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-bitbucket fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://twitter.com/username" title="Twitter">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-twitter fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://username.slack.com/" title="Slack">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-slack fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://reddit.com/u/username" title="Reddit">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-reddit-alien fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://linkedin.com/in/username" title="LinkedIn">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-linkedin fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://www.xing.com/profile/username" title="Xing">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-xing fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://stackoverflow.com/users/XXXXXXX/username" title="StackOverflow">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-stack-overflow fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://www.snapchat.com/add/username" title="Snapchat">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-snapchat-ghost fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://www.instagram.com/username" title="Instagram">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-instagram fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://www.youtube.com/user/username" title="Youtube">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-youtube fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://soundcloud.com/username" title="SoundCloud">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-soundcloud fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://open.spotify.com/user/username" title="Spotify">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-spotify fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://username.bandcamp.com/" title="Bandcamp">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-bandcamp fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://itch.io/profile/username" title="Itch.io">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fas fa-gamepad fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://vk.com/username" title="VK">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-vk fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://paypal.me/username" title="PayPal">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-paypal fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://telegram.me/username" title="Telegram">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-telegram fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://500px.com/username" title="500px">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-500px fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://codepen.io/username" title="CodePen">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-codepen fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://www.kaggle.com/username" title="kaggle">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-kaggle fa-stack-1x fa-inverse"></i>
                  </span>
                </a>
              </li>
              <li>
		
		  <a rel="me"href="https://url" title="Mastodon">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-mastodon fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://weibo.com/username" title="Weibo">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-weibo fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://medium.com/@username" title="Medium">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-medium fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://discord.gg/invite%20code%20%28https://discord.gg/XXXXXXX%29" title="Discord">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-discord fa-stack-1x fa-inverse"></i>
                  </span>
                </a>
              </li>
              <li>
		
		  <a href="https://www.strava.com/athletes/userid" title="Strava">
		
                  <span class="fa-stack fa-lg">
                    <i class="fas fa-circle fa-stack-2x"></i>
                    <i class="fab fa-strava fa-stack-1x fa-inverse"></i>
                  </span>
                </a>
              </li>
          
          <li>
            <a href="" title="RSS">
              <span class="fa-stack fa-lg">
                <i class="fas fa-circle fa-stack-2x"></i>
                <i class="fas fa-rss fa-stack-1x fa-inverse"></i>
              </span>
            </a>
          </li>
          
        </ul>
        <p class="credits copyright text-muted">
          
            
              <a href="finaly.org">Miquel Chicano i Colodrero</a>
            
          

          &nbsp;&bull;&nbsp;&copy;
          
            2020
          

          
            &nbsp;&bull;&nbsp;
            <a href="https://miquelinux.github.io/ca">Escola Horace Finaly</a>
          
        </p>
        
        <p class="credits theme-by text-muted">
          <a href="https://gohugo.io">Hugo v0.122.0</a> powered &nbsp;&bull;&nbsp; Theme <a href="https://github.com/halogenica/beautifulhugo">Beautiful Hugo</a> adapted from <a href="https://deanattali.com/beautiful-jekyll/">Beautiful Jekyll</a>
          
        </p>
	<p align="center">
	    <a href="https://finaly.org/"></a>
	</p>
	<p align="center">
	    <em>✨ © Copyright 1995 - 2024 by Escola Horace Finaly — https://finaly.org — Economia i Societat. ✨</em>
	</p>
      </div>
    </div>
  </div>
</footer><script defer src="https://cdn.jsdelivr.net/npm/katex@0.16.7/dist/katex.min.js" integrity="sha384-G0zcxDFp5LWZtDuRMnBkk3EphCK1lhEf4UEyEM693ka574TZGwo4IWwS6QLzM/2t" crossorigin="anonymous"></script>
<script defer src="https://cdn.jsdelivr.net/npm/katex@0.16.7/dist/contrib/auto-render.min.js" integrity="sha384-+VBxd3r6XgURycqtZ117nYw44OOcIax56Z4dCRWbxyPt0Koah1uHoK0o4+/RRE05" crossorigin="anonymous" onload="renderMathInElement(document.body);"></script>
<script src="https://code.jquery.com/jquery-3.7.0.slim.min.js" integrity="sha384-w5y/xIeYixWvfM+A1cEbmHPURnvyqmVg5eVENruEdDjcyRLUSNej7512JQGspFUr" crossorigin="anonymous"></script>
<script src="https://cdn.jsdelivr.net/npm/bootstrap@3.4.1/dist/js/bootstrap.min.js" integrity="sha384-aJ21OjlMXNL5UyIl/XNwTMqvzeRMZH2w8c5cRVpzpU8Y5bApTppSuUkhZXN0VxHd" crossorigin="anonymous"></script>

<script src="https://miquelinux.github.io/ca/js/main.js"></script>
<script src="https://miquelinux.github.io/ca/js/highlight.min.js"></script>
<script> hljs.initHighlightingOnLoad(); </script>
<script> $(document).ready(function() {$("pre.chroma").css("padding","0");}); </script><script src="https://cdnjs.cloudflare.com/ajax/libs/photoswipe/4.1.2/photoswipe.min.js" integrity="sha384-QELNnmcmU8IR9ZAykt67vGr9/rZJdHbiWi64V88fCPaOohUlHCqUD/unNN0BXSqy" crossorigin="anonymous"></script>
<script src="https://cdnjs.cloudflare.com/ajax/libs/photoswipe/4.1.2/photoswipe-ui-default.min.js" integrity="sha384-m67o7SkQ1ALzKZIFh4CiTA8tmadaujiTa9Vu+nqPSwDOqHrDmxLezTdFln8077+q" crossorigin="anonymous"></script><script src="https://miquelinux.github.io/ca/js/load-photoswipe.js"></script>









    
  </body>
</html>

